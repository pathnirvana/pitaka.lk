<div class="chapter ct_vagga" node-id="46510">
    <span class="chapter ct_vagga">42. භද්දාලි වග්ග</span>
    <div class="chapter-contents">
        <div class="subhead ct_sutta" node-id="46511">
            <span class="subhead ct_sutta">1. භද්දාලි ථේරාපදානය</span>
            <div class="subhead-contents">
                <div class="paragraph" para="1">
                    <span class="paranum">1</span>
                    <div class="bodytext">“මොනෙය්‍ය ගුණ යුත්, අග්‍ර කාරුණීකවූ, ලෝකාග්‍රවූ සුමේධ නම් සර්‍වඥ තෙමේ විවේක සුව කැමැත්තේ හිමවතට එළඹ ගියහ.</div>
                </div>
                <div class="paragraph" para="2">
                    <span class="paranum">2</span>
                    <div class="bodytext">“පුරුෂොත්තමවූ සුමේධ ලෝකනායක තෙම හිමවතට පිවිස පළඟක් බැඳ වැඩ හුන්නාහ.</div>
                </div>
                <div class="paragraph" para="3">
                    <span class="paranum">3</span>
                    <div class="bodytext">“ලෝකනායකවූ ඒ සුමේධ බුදුරජ තෙම සමාධියට සමවැදුනාහ. පුරුෂොත්තමවූ සර්‍වඥතෙම රෑ දාවල් සතක් (සතියක්) (එසේම) වැඩ හුන්නාහ.</div>
                </div>
                <div class="paragraph" para="4">
                    <span class="paranum">4</span>
                    <div class="bodytext">“පිරිකර කද ගෙන මම වනයට පිවිසියෙමි. එහිදී චතුරෝඝයන් තරණය කළාවූ, ආශ්‍රව රහිතවූ සම්බුදු රජුන් දුටිමි.</div>
                </div>
                <div class="paragraph" para="5">
                    <span class="paranum">5</span>
                    <div class="bodytext">“මුස්න ගෙන අසපුව හැමද, චතු දණ්ඩය (එක් කෙළවරකින් එකට බැඳ සාදාගත් දඬු සතරක්) සිටුවා, එකල්හි මණ්ඩපයක් කෙළෙමි.</div>
                </div>
                <div class="paragraph" para="6">
                    <span class="paranum">6</span>
                    <div class="bodytext">“මම සල්මල් ගෙනවුත් මඩුව සෙවෙනි කෙළෙමි. පහන් සිත් ඇත්තේ, සොම්නස්වූයේ බුදුරජුන් වැන්දෙමි.</div>
                </div>
                <div class="paragraph" para="7">
                    <span class="paranum">7</span>
                    <div class="bodytext">“මහත්වූ ප්‍රඥාව ඇති, උතුම් නුවණැති යමෙකුට සුමේධයයි කියත්ද, ඒ සුමේධ බුදුරජතෙම භික්‍ෂු සංඝයා මැද හිඳ, මෙම ගාථාවන් වදාළ සේක.</div>
                </div>
                <div class="paragraph" para="8">
                    <span class="paranum">8</span>
                    <div class="bodytext">“එම බුදුරජුන්ගේ (සුමධුර) හඬයයි දැන, නිසැකවම පසැස් ඇති බුද්‍ධශ්‍රේෂ්ඨ තෙම දහම් දෙසායයි දෙවියෝ රැස්වූහ.</div>
                </div>
                <div class="paragraph" para="9">
                    <span class="paranum">9</span>
                    <div class="bodytext">“ලෝකයේ පූජාවන් පිළිගන්නාවූ සුමේධ නම් සර්‍වඥ තෙමේ දිව්‍ය සමූහයා මැද වැඩහිඳ මෙම ගාථාවන් වදාළ සේක.</div>
                </div>
                <div class="paragraph" para="10">
                    <span class="paranum">10</span>
                    <div class="bodytext">“යමෙක් තෙම මට සල් මලින් සෙවෙනි කළ මඩුවක් සතියක් මුළුල්ලෙහි දැරීද, හේ (කවරෙක්දැයි) කියන්නෙමි. (එසේ) කියන්නාවූ මාගේ වචනය අසව්.</div>
                </div>
                <div class="paragraph" para="11">
                    <span class="paranum">11</span>
                    <div class="bodytext">“මෙතෙම දෙවිවූයේ, ස්වර්‍ණ වර්‍ණ වන්නේය. සපිරුණු භෝග සම්පත් ඇත්තේ වී, කම්සුව අනුභව කරන්නෙක් වන්නේය.</div>
                </div>
                <div class="paragraph" para="12">
                    <span class="paranum">12</span>
                    <div class="bodytext">“ඇතුන්ගේ පා විදින තෝමර හා අකුසු (හෙන්ඩු) ගත් අත් ඇති, ග්‍රාමණීන් (ගම් ප්‍රධානීන්) විසින් නගින ලද, සියළු ආභරණයන්ගෙන් සරසන ලද සැට දහසක් ඇත්තුද, හෙම් වැනි වත් හැඳවූ, රන් පොරොදු බැඳි ඇත්තුද මේ මනුෂ්‍යයාට උදේ සවස උවැටනට පැමිණෙන්නාහුය.</div>
                </div>
                <div class="paragraph" para="13">
                    <span class="paranum">13</span>
                </div>
                <div class="paragraph" para="14">
                    <span class="paranum">14</span>
                    <div class="bodytext">“කයිසරඬු හා දුනු දරන්නාවූ ග්‍රාමණීන් (ගම් ප්‍රධානීන්) විසින් නගින ලද, ජන්මයෙන් ආජානීයවූ, ශීඝ්‍රවාහී, සෛන්‍ධවවූ, සියළු අබරණින් සරසන ලද සැට දහසක් අශ්වයෝ මොහු නිතර පිරිවරත්. බුද්‍ධ පූජාවෙහි මේ විපාකයයි.</div>
                </div>
                <div class="paragraph" para="15">
                    <span class="paranum">15</span>
                </div>
                <div class="paragraph" para="16">
                    <span class="paranum">16</span>
                    <div class="bodytext">“දුනු ගත් ඇත් ඇති, සන්නාහ සන්නද්‍ධවූ ග්‍රාමණීන් (ගම් ප්‍රධානීන්) විසින් නගින ලද, ඔසවන ලද ධජ ඇති, සන්නද්‍ධවූ, දිවි සමින් වළඳන ලද රථද, ව්‍යාඝ්‍ර සමින් වළඳන ලද රථදැයි මෙසේ සර්‍වාලඞ්කාරයන්ගෙන් සරසන ලද සැට දහසක් රථයෝ මොහු නිතර පිරිවරන්නාහුය. බුද්‍ධ පූජාවෙහි මේ විපාකයයි.</div>
                </div>
                <div class="paragraph" para="17">
                    <span class="paranum">17</span>
                </div>
                <div class="paragraph" para="18">
                    <span class="paranum">18</span>
                    <div class="bodytext">“සර්‍වාකාරයෙන් සම්පූර්‍ණවූ, සමෘද්‍ධවූ ධන ධාන්‍ය ඇති, හැම අයුරින්ම මැනවින් සමෘද්‍ධවූ, සැට දහසක් ග්‍රාමයෝ, හැම කල්හි පහළවන්නාහුයි. බුද්‍ධ පූජාවෙහි මේ විපාකයයි.</div>
                </div>
                <div class="paragraph" para="19">
                    <span class="paranum">19</span>
                    <div class="bodytext">“ඇත්, අස්, රිය, පාබල යන සිව්රඟ සෙනඟ මොහු නිතර පිරිවරත්. බුද්‍ධ පූජාවෙහි මේ විපාකයයි.</div>
                </div>
                <div class="paragraph" para="20">
                    <span class="paranum">20</span>
                    <div class="bodytext">“(මෙතෙම) අටලොස් සිය වන කපෙහි දෙව් ලොවෙහි සිත් අලවා වසන්නේය. දහස් වරක් සක්විති රජ වන්නේය.</div>
                </div>
                <div class="paragraph" para="21">
                    <span class="paranum">21</span>
                    <div class="bodytext">“තුන්සිය වරක් දිව්‍ය රාජ්‍යය කරන්නේය.</div>
                </div>
                <div class="paragraph" para="22">
                    <span class="paranum">22</span>
                    <div class="bodytext">“(මින්) තිස් දහස්වන කපෙහි, ඔක්කාක කුලයෙහි උපන්නාවූ, නම්න් ගෞතම නම්වූ ශාස්තෘ තෙමේ ලොව පහළ වන්නාහ.</div>
                </div>
                <div class="paragraph" para="23">
                    <span class="paranum">23</span>
                    <div class="bodytext">“උන්වහන්සේගේ ධර්‍මයෙහි දායාදීවූ, ධර්‍මයෙන් නිර්මිත කළාක් වැනිවූ, ඖරස බුද්‍ධ පුත්‍රයෙක්ව, ආශ්‍රව රහිතව, සියළු ආශ්‍රවයන් (ප්‍රහාණ පරිඥා වශයෙන්) දැන වාසය කරන්නේය.</div>
                </div>
                <div class="paragraph" para="24">
                    <span class="paranum">24</span>
                    <div class="bodytext">“(මින්) කල්ප තිස් දහසකට පෙර ලෝකනායකවූ බුදුරජුන් දිටිමි. (එදින පටන් අද දක්වා) මේ අතුරෙහි අමෘත පදය (නිවන) සෙවීමි.</div>
                </div>
                <div class="paragraph" para="25">
                    <span class="paranum">25</span>
                    <div class="bodytext">“යම් (බුදු) සසුනක් මම දැනගතිම්ද, එය මට ලාභයකි. මා විසින් (එය) මනාකොට ලබන ලදී. (මා විසින්) පැමිණෙන ලද ත්‍රිවිද්‍යාවෝ ඇතියහ. බුදුරජාණන් වහන්සේගේ සසුන කරණ ලදී.</div>
                </div>
                <div class="paragraph" para="26">
                    <span class="paranum">26</span>
                    <div class="bodytext">“පුරුෂ ශ්‍රේෂ්ඨයන් වහන්ස, ඔබ වහන්සේට නමස්කාර වේවා. පුරුෂොත්තමයාණන් වහන්ස, ඔබ වහන්සේට නමස්කාර වේවා. ඔබ වහන්සේගේ සර්‍වඥතාඥානයට පසසා අමෘත පදයට හෙවත් නිවනට පැමිණියේ වෙමි.</div>
                </div>
                <div class="paragraph" para="27">
                    <span class="paranum">27</span>
                    <div class="bodytext">“දෙවිවූ හෝ, මිනිස්වූ හෝ, යම් යම් භවයක උපදී නම් හැම තන්හි සුව ඇත්තේ වෙමි. මාගේ සර්‍වඥතාඥානයට පැසසීමෙහි මේ විපාකයයි.</div>
                </div>
                <div class="paragraph" para="28">
                    <span class="paranum">28</span>
                    <div class="bodytext">“මේ මාගේ පශ්චිම භවයයි. අවසන් භවය මේ පවතී. ඇතෙකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="29">
                    <span class="paranum">29</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="30">
                    <span class="paranum">30</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="31">
                    <span class="paranum">31</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී. මෙහි මේ අයුරින් ආයුෂ්මත් භද්දාලි තෙරුන් වහන්සේ මෙම ගාථාවන් වදාළ සේක.”</div>
                </div>
            </div>
            <div class="centre ct_sutta ending">භද්දාලිත්ථෙරස්සාපදානං පඨමං.</div>
        </div>
        <div class="subhead ct_sutta" node-id="46512">
            <span class="subhead ct_sutta">2. එකඡත්තිය ථේරාපදානය</span>
            <div class="subhead-contents">
                <div class="paragraph" para="32">
                    <span class="paranum">32</span>
                    <div class="bodytext">“චන්‍ද්‍රභාග නදී තීරයෙහි මට ආශ්‍රමයක් කරණ ලදී. (එහි) සුදෝ සුදු වැල්ලෙන් ගැවසීගත් පන්සැලක්ද නිර්මිත කරණ ලදී.</div>
                </div>
                <div class="paragraph" para="33">
                    <span class="paranum">33</span>
                    <div class="bodytext">“එහි නොගැඹුරු ඉවුරු ඇති, මනාවු කුඩා තොටුපල ඇති, මනොඥවූ මස් කැසුබුවන්ගෙන් යුත්, සූ සූ හඬ නංවමින් දිය බුබුළු උඩට නංවන සුංසුමාරයන් විසින් සෙව්නා ලද කුඩා නදියක් විය.</div>
                </div>
                <div class="paragraph" para="34">
                    <span class="paranum">34</span>
                    <div class="bodytext">“වලස්සුය, මොනරුය, දිවියෝය, කොවුලෝය, සැළලිහිණියෝය යන මොවුහු හැම කල්හි මාගේ අසපුව හොබවමින් ශබ්ද කෙරෙත්.</div>
                </div>
                <div class="paragraph" para="35">
                    <span class="paranum">35</span>
                    <div class="bodytext">“මිහිරි හඬ ඇති කොවුලෝද, මධුර ස්වර ඇති හංසයෝද, යන මොවුහු එහි මාගේ අසපුව හොබවමින් නාද කෙරෙත්.</div>
                </div>
                <div class="paragraph" para="36">
                    <span class="paranum">36</span>
                    <div class="bodytext">“සිංහයෝද, ව්‍යාඝ්‍රයෝද, හූරෝද, වෘකයෝද, කොක්නගවෝද, කරබානා වලස්සුද මාගේ අසපුව හොබවමින් ගිරිදුර්‍ගයන්හි නාද කෙරෙත්.</div>
                </div>
                <div class="paragraph" para="37">
                    <span class="paranum">37</span>
                    <div class="bodytext">“එහි මෘගයෝද, සරභමාශයෝද, කැනහිල්ලුද, හූරෝද යන මොවුහු බොහෝ දෙන මාගේ අසපුව හොබවමින් ගිරි දුර්‍ගයන්හි නාද කෙරෙත්.</div>
                </div>
                <div class="paragraph" para="38">
                    <span class="paranum">38</span>
                    <div class="bodytext">“ඇසළය, සපුය, පළොල්ය, නිකය, සොහොඹුය, අසෝකය යන මේ වෘක්‍ෂයෝ මාගේ අසපුවෙහි පිපෙත්.</div>
                </div>
                <div class="paragraph" para="39">
                    <span class="paranum">39</span>
                    <div class="bodytext">“රුකඟුණය, සීනිද්දය, සත්පෙති දෑසමන්ය, බිඹුදැල්ය, කණ්ණිකය, කිණිහිරිය යන මොවුහු මාගේ අසපුවෙහි පිපෙත්.</div>
                </div>
                <div class="paragraph" para="40">
                    <span class="paranum">40</span>
                    <div class="bodytext">“නාය, සල්ය, සලලුය, හෙළපියුම්ය යන මොවුහු මෙහි පිපියාහු, දිව සුවඳ හමමින් මාගේ අසපුව හොබවත්.</div>
                </div>
                <div class="paragraph" para="41">
                    <span class="paranum">41</span>
                    <div class="bodytext">“කුඹුක්ය, පීයාය, උක්ය, සල්ය, පුවඟුය යන මේ වෘක්‍ෂයෝ එහි පිපීගියාහු මාගේ අසපුව හොබවත්.</div>
                </div>
                <div class="paragraph" para="42">
                    <span class="paranum">42</span>
                    <div class="bodytext">“අඹය, දඹය, මදටය, කොසඹය, සල්කලණය යන මේ වෘක්‍ෂයෝ දිව සුවඳ හමමින් මාගේ අසපුව හොබවත්.</div>
                </div>
                <div class="paragraph" para="43">
                    <span class="paranum">43</span>
                    <div class="bodytext">“හෝපළුද, ගිවුළුද, භගිනිමාලය යන මොවුහු පිපීගියාහු, දිව සුවඳ හමමින් මාගේ අසපුව හොබවත්.</div>
                </div>
                <div class="paragraph" para="44">
                    <span class="paranum">44</span>
                    <div class="bodytext">“රෝපනය කරණ ලද කොළොම්ය, කෙසෙල්ය, එසේම, ඎෂිමුද්ග නම් ධාන්‍ය විශේෂය යන මොවුහු මාගේ අසපුව හොබවමින් නිතර ඵල දරත්.</div>
                </div>
                <div class="paragraph" para="45">
                    <span class="paranum">45</span>
                    <div class="bodytext">“අරළුය, නෙල්ලිය, අඹය, ජම්බුය, බුළුය, ඩෙබරය, බදුළුය, බෙලිය යන මෙකී වෘක්‍ෂයෝ මාගේ අසපුවෙහි ඵල දරත්.</div>
                </div>
                <div class="paragraph" para="46">
                    <span class="paranum">46</span>
                    <div class="bodytext">“(අසපුවට) නුදුරෙහි මනාවූ කුඩා තොටුපලවල් ඇති මනොඥවූ මන්දාලක පුෂ්පයන්ගෙන්ද, පියුම් හා උපුල්වලින්ද ගැවසීගත් පොකුණකි.</div>
                </div>
                <div class="paragraph" para="47">
                    <span class="paranum">47</span>
                    <div class="bodytext">“මාගේ අසපුවෙහි ඇතැම් පද්මයෝ කැකුළු හටගනිත්. ඇතැම් කෙසුරු සහිත පියුම් පිපෙත්. ඇතැම් දිග හැරුණු පත් ඇති පියුම් කර්ණිකාවෝද ප්‍රබෝධ වෙත්.</div>
                </div>
                <div class="paragraph" para="48">
                    <span class="paranum">48</span>
                    <div class="bodytext">“පාඨින නම් මත්ස්‍යයෝ (පෙටියෝ)ද, පාවුසපනම් මත්ස්‍යයෝ (ලූල්ලු)ද, වලජ නම් මත්ස්‍යයෝ (වලයෝ)ද, මුඤ්ජ නම් මත්ස්‍යයෝ (මොද්දු)ද, රොහිත නම් මත්ස්‍යයෝ (රෙහෙරු)ද යන මොවුහු පැහැදි දියෙහි හැසිරෙමින් මාගේ අසපුව හොබවත්.</div>
                </div>
                <div class="paragraph" para="49">
                    <span class="paranum">49</span>
                    <div class="bodytext">“නයිතාය, අම්බගන්ධිය, කෙතකිය යන මෙකී වෘක්‍ෂයෝ වාතය හමන දෙසට අනුව දිව සුවඳ හමමින් මාගේ අසපුව හොබවත්.</div>
                </div>
                <div class="paragraph" para="50">
                    <span class="paranum">50</span>
                    <div class="bodytext">“නෙලුඹලවලින්, නෙලුඹුදැලිවලින් කිරි හා ගිතෙල්ද වැගිරේ. දිවසුවඳ මීද හමවමින් මාගේ අසපුව හොබවත්.</div>
                </div>
                <div class="paragraph" para="51">
                    <span class="paranum">51</span>
                    <div class="bodytext">“එහි ජලයෙන් සෙව්නා ලද, ආකීර්ණවූ වැලිතලාවෝ ශොභනයහ. උඩට නැගුනු පුෂ්පයෝ පිපීගියාහු, මාගේ අසපුව හොබවමින් තිබෙත්.</div>
                </div>
                <div class="paragraph" para="52">
                    <span class="paranum">52</span>
                    <div class="bodytext">“අඳුන් දිවිසම් හැඳි, ජටාභාරයෙන් බරවූ, වැහැරි සිවුරු දරණ සියළු (තවුසෝ) මාගේ අසපුව හොබවත්.</div>
                </div>
                <div class="paragraph" para="53">
                    <span class="paranum">53</span>
                    <div class="bodytext">“වියදඬු පමණ දුර බලන්නාවූ, ප්‍රාඥවූ, සන්හුන් පැවතුම් ඇති, කම් සුව අනුභවයෙහි බලාපොරොත්තු නැති (මෙම තවුසෝ) මාගේ අසපුවෙහි වසත්.</div>
                </div>
                <div class="paragraph" para="54">
                    <span class="paranum">54</span>
                    <div class="bodytext">“වැසීගිය කිසිලි නිය ලොම් ඇති, මැලියම් සහිත දත් ඇති, ධූවිලි සහිත හිස් ඇති, රජස් දැලි වැකුණු (සිරුරු ඇති) මේ සියලු තවුසෝ මාගේ අසපුවෙහි වෙසෙත්.</div>
                </div>
                <div class="paragraph" para="55">
                    <span class="paranum">55</span>
                    <div class="bodytext">“අභිඥාවන්ගේ පරතෙරට පැමිණි, අහසෙහි හැසිරෙන්නාවූ ඒ මේ තවුසෝ අහසට නගිමින් මාගේ අසපුව හොබවත්.</div>
                </div>
                <div class="paragraph" para="56">
                    <span class="paranum">56</span>
                    <div class="bodytext">“එකල්හි (මම) එම ශිෂ්‍යයන් විසින් පිරිවරන ලදුයේ මහ වෙනෙහි වෙසෙමි. හැම කල්හි ධ්‍යානයට සමවැදුනේ රෑ දාවල් නොදනිමි.</div>
                </div>
                <div class="paragraph" para="57">
                    <span class="paranum">57</span>
                    <div class="bodytext">“එසමයෙහි ලෝකනායකවූ, භාග්‍යවත්වූ අත්‍ථදස්සී බුදුරජ තෙම ඝනාන්‍ධකාරය දුරුකරමින් (ලොව) පහළවිය.</div>
                </div>
                <div class="paragraph" para="58">
                    <span class="paranum">58</span>
                    <div class="bodytext">“ඉක්බිති එක්තරා ශිෂ්‍යයෙක් මාගේ සමීපයට පැමිණියේය. හෙතෙම මන්ත්‍රයන්ද, ෂඩඞ්ග හා ලක්‍ෂණයන්ද හදාරනු කැමැත්තේය.</div>
                </div>
                <div class="paragraph" para="59">
                    <span class="paranum">59</span>
                    <div class="bodytext">“මහාමුනිවූ අත්‍ථදස්සී බුදුරජතෙම ලොව පහළවිය. (උන්වහන්සේ) චතුස්සත්‍යය පවසමින් අමෘත පදයවූ නිවන දේශනා කරණ සේක.</div>
                </div>
                <div class="paragraph" para="60">
                    <span class="paranum">60</span>
                    <div class="bodytext">“(මම) තුටු පහටුවූයේ, ප්‍රමුදිතවූයේ, ධර්‍මය තුළ පිවිසි සිත් ඇත්තේ, අසපුවෙන් නික්ම මෙම වචනය කීමි.</div>
                </div>
                <div class="paragraph" para="61">
                    <span class="paranum">61</span>
                    <div class="bodytext">“දෙතිස් මහ පුරිස් ලකුණින් යුත් බුදුරජතෙම ලොව පහළවිය. සියල්ලෝ එව්. සම්බුදුරජුන් වෙත යන්නෙමුය කියායි.</div>
                </div>
                <div class="paragraph" para="62">
                    <span class="paranum">62</span>
                    <div class="bodytext">“සදහම්හි පරතෙරට ගිය, අවවාදයට අනුව කටයුතු කරණ, උත්තමාර්ත්‍ථයවූ නිවන සොයන ඔවුහු මැනවැයි (එම වචනය) පිළිගන්නාහුය.</div>
                </div>
                <div class="paragraph" para="63">
                    <span class="paranum">63</span>
                    <div class="bodytext">“ජටාබරින් බරවූ, අඳුන් දිවිසම් හඳින ඔවුහු උත්තමාර්ත්‍ථයවූ නිවන සොයමින් එකල්හි වනයෙන් නික්මුනාහුය.</div>
                </div>
                <div class="paragraph" para="64">
                    <span class="paranum">64</span>
                    <div class="bodytext">“එකල්හි මහත් යශස් ඇති අත්‍ථදස්සී භාග්‍යවතුන් වහන්සේ සිව් සස් පවසමින් අමෘතපදයවූ නිවන දේශනා කරණ සේක.</div>
                </div>
                <div class="paragraph" para="65">
                    <span class="paranum">65</span>
                    <div class="bodytext">“මම ස්වේතච්ඡත්‍රය ගෙන බුද්‍ධ ශ්‍රේෂ්ඨයන් වහන්සේට දැරීමි. එසේ සතියක් මුළුල්ලෙහි දරා සිට බුද්‍ධ ශ්‍රේෂ්ඨයන් වැන්දෙමි.</div>
                </div>
                <div class="paragraph" para="66">
                    <span class="paranum">66</span>
                    <div class="bodytext">“ලෝකජ්‍යෙෂ්ඨවූ, නරශ්‍රේෂ්ඨවූ අත්‍ථදස්සී භාග්‍යවත් තෙමේ භික්‍ෂු සංඝයා මැද හිඳ මෙම ගාථාවන් වදාළ සේක.</div>
                </div>
                <div class="paragraph" para="67">
                    <span class="paranum">67</span>
                    <div class="bodytext">“යමෙක් තෙම පැහැදුනේ, සියතින් ඡත්‍රයක් දැරීද, හේ (කවරෙක්දැයි) මම කියන්නෙමි. එසේ කියන්නාවූ මාගේ වචනය අසව්.</div>
                </div>
                <div class="paragraph" para="68">
                    <span class="paranum">68</span>
                    <div class="bodytext">“දිව්‍යවූ හෝ, මනුෂ්‍යවූ හෝ (භවයක) උපන්නාවූ මොහුට හැමකල්හි ඡත්‍රයක් දරන්නේය. ඡත්‍ර දානයාගේ මේ විපාකයයි.</div>
                </div>
                <div class="paragraph" para="69">
                    <span class="paranum">69</span>
                    <div class="bodytext">“(මෙතෙම) සත් සැත්තෑ කපක් දෙව්ලොව සිත් අලවා වසන්නේය. දහස් වරක් සක්විති රජ වන්නේය.</div>
                </div>
                <div class="paragraph" para="70">
                    <span class="paranum">70</span>
                    <div class="bodytext">“සත් සැත්තෑ වරක් දිව්‍ය රාජ්‍ය කරන්නේය. (කරවනු ලබන) මහත්වූ ප්‍රදේශ රාජ්‍යය ගණන් වශයෙන් (මෙතෙකැයි) ගිණිය නොහැකිය.</div>
                </div>
                <div class="paragraph" para="71">
                    <span class="paranum">71</span>
                    <div class="bodytext">“අටළොස් සියවන (එක් දහස් අටසිය වන) කපෙහි පසැස් ඇත්තාවූ, ශාක්‍ය කුල ශ්‍රේෂ්ඨවූ ගෞතම බුදුරජ තෙමේ, ගනඳුරු නසමින් (ලොව) පහළ වන්නේය.</div>
                </div>
                <div class="paragraph" para="72">
                    <span class="paranum">72</span>
                    <div class="bodytext">“උන්වහන්සේගේ ධර්‍මයෙහි දායාදීව, ධර්‍මයෙන් නිර්මිත කළාක් වැනි ඖරස බුද්‍ධ පුත්‍රයෙක්ව, සියළු ආශ්‍රවයන් (ප්‍රහාණ පරිඥා වශයෙන්) දැන, ආශ්‍රව රහිතව වසන්නේය” (කියායි.)</div>
                </div>
                <div class="paragraph" para="73">
                    <span class="paranum">73</span>
                    <div class="bodytext">“යම් තැනක පටන්කොට මම බුදු රජුන්හට ඡත්‍රයක් (කුඩයක්) දරමින් කුශලකර්‍මයක් කෙළෙම්ද (එතැන් පටන් අද දක්වාවූ) මේ අතරෙහි ස්වේතච්ඡත්‍ර නොදරණ ලද භවයක් නොදනිමි.</div>
                </div>
                <div class="paragraph" para="74">
                    <span class="paranum">74</span>
                    <div class="bodytext">“මේ මාගේ පශ්චිම භවයයි. අන්තිම භවය (මේ) පවතී. අද පවා (මග) හැමකල්හි පවත්නාවූ ඡත්‍ර ධාරණය (කුඩ දැරීම) පවතී.</div>
                </div>
                <div class="paragraph" para="75">
                    <span class="paranum">75</span>
                    <div class="bodytext">“තාදී ගුණ ඇති අත්‍ථදස්සී බුදුරජුන්හට මා විසින් මැනවින් කරණ ලද (ඒ ඡත්‍ර ධාරණ) කර්‍මය ආශ්චර්‍ය්‍යයකි. (මාගේ) සියළු ආශ්‍රවයන් ක්‍ෂය විය. දැන් නැවත ඉපදීමක් නැත.</div>
                </div>
                <div class="paragraph" para="76">
                    <span class="paranum">76</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="77">
                    <span class="paranum">77</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="78">
                    <span class="paranum">78</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී. මෙහි මේ අයුරින් ආයුෂ්මත් එකඡත්තිය තෙරුන් වහන්සේ මෙම ගාථාවන් වදාළ සේක.”</div>
                </div>
            </div>
            <div class="centre ct_sutta ending">එකඡත්තියත්ථෙරස්සාපදානං දුතියං.</div>
        </div>
        <div class="subhead ct_sutta" node-id="46513">
            <span class="subhead ct_sutta">3. තීණසූලක ඡදනීය ථේරාපදානය</span>
            <div class="subhead-contents">
                <div class="paragraph" para="79">
                    <span class="paranum">79</span>
                    <div class="bodytext">“මම එකල්හි ජාති, ජරා, මරණයන් පිළිබඳව සිහි කෙළෙමි. එක්ව ගිහිගෙන් නික්ම අනගාර්‍ය්‍ය නම්වූ සසුනෙහි පැවිදිවීමි.</div>
                </div>
                <div class="paragraph" para="80">
                    <span class="paranum">80</span>
                    <div class="bodytext">“පිළිවෙලින් හැසිරෙන්නේ, ගංතෙරට එළඹියෙමි. එහි ගංතෙරෙහි උඩට නැගී ගිය පොළොව දුටිමි.</div>
                </div>
                <div class="paragraph" para="81">
                    <span class="paranum">81</span>
                    <div class="bodytext">“මම එහි අසපුවක් සදාගන එම අසපුවෙහි වසමි. මැනවින් කරණ ලද මාගේ අසපුව නොයෙක් පක්‍ෂි සමූහයාගෙන් යුක්තය.</div>
                </div>
                <div class="paragraph" para="82">
                    <span class="paranum">82</span>
                    <div class="bodytext">“(එම පක්‍ෂීහු) විශ්වාස ඇත්තාහු, මා වෙත එළඹෙත්. මනහර ලෙස නාද ද කරත්. මම ඔවුන් සමග සිත් ඇලවුයේ අසපුවෙහි වෙසෙමි.</div>
                </div>
                <div class="paragraph" para="83">
                    <span class="paranum">83</span>
                    <div class="bodytext">“මාගේ අසපුව හාත්පස සිව් දිග නාදකොට ඒ මෘගරාජ (සිංහ) තෙම ඔහු වසන ගුහාවෙන් නික්ම, හෙන පුපුරන්නාක් මෙන් ගර්ජනා කෙළේය.</div>
                </div>
                <div class="paragraph" para="84">
                    <span class="paranum">84</span>
                    <div class="bodytext">“(එම) මෘගරාජයා (සිංහයා) ගර්ජනය කළ කල්හි මට ප්‍රීතිය ඇතිවිය. මම එම මෘග රාජයා සොයන්නේ, ලෝක නායකවූ බුදුරජුන් දුටිමි.</div>
                </div>
                <div class="paragraph" para="85">
                    <span class="paranum">85</span>
                    <div class="bodytext">“මම දේවාතිදේවවූ තිස්ස බුදුරජුන් දැක සතුටුවූයේ, සතුටු සිතින්ම නාග කෙශර (නාමල් රේණු) පිදීමි.</div>
                </div>
                <div class="paragraph" para="86">
                    <span class="paranum">86</span>
                    <div class="bodytext">“උදාවන හිරු වැනිවූ, පිපුනු උතුම් සල් රුකක් වැනිවූ, ලෝකනායකවූ බුදුරජහට ස්තූති කෙළෙමි.</div>
                </div>
                <div class="paragraph" para="87">
                    <span class="paranum">87</span>
                    <div class="bodytext">“සර්‍වඥයන් වහන්ස, ඔබ වහන්සේගේ ඤානයෙන් මෙම දෙවියන් සහිත ලෝකයා (සසරින්) මිදුනේය. ඔබ වහන්සේ සතුටුකොටම (ඔවුහු) (මෙම) ජාති සංසාරයෙන් මිදෙත්.</div>
                </div>
                <div class="paragraph" para="88">
                    <span class="paranum">88</span>
                    <div class="bodytext">“සර්‍වදර්ශීවූ සර්‍වඥ බුදුරජුන්ගේ නොදැකීමෙන් රාග ද්වේෂයන්ගෙන් පැතිරීගිය (සත්ත්‍වයෝ) අවීචි නිරයෙහි වැටෙති.</div>
                </div>
                <div class="paragraph" para="89">
                    <span class="paranum">89</span>
                    <div class="bodytext">“සර්‍වඥයන් වහන්ස, ලෝකනායකයන් වහන්ස, ඔබ වහන්සේගේ දර්‍ශනය නිසා සියල්ලෝ භවයෙන් මිදෙත්. අමෘත පදයවූ නිවන ස්පර්‍ශ කෙරෙත්.</div>
                </div>
                <div class="paragraph" para="90">
                    <span class="paranum">90</span>
                    <div class="bodytext">“යම් කාලයක් පසැස් ඇති ආලෝකවත්වූ බුදුවරයෝ ලොව උපදිත්ද, ඔවුහු කෙළෙස් දවා ආලෝකය දක්වත්.</div>
                </div>
                <div class="paragraph" para="91">
                    <span class="paranum">91</span>
                    <div class="bodytext">“මෙසේ ලෝකනායකවූ තිස්ස බුදුරජුන්හට ස්තූතිකොට, ස්තුතිවූයේ සතුටු සිතින්ම බෝලිද්ද (මල්) පිදීමි.</div>
                </div>
                <div class="paragraph" para="92">
                    <span class="paranum">92</span>
                    <div class="bodytext">“ලෝකනායකවූ තිස්ස බුදුරජතෙමේ මාගේ අදහස දැන, සිය අසුනෙහි වැඩහිඳ, මෙම ගාථාවන් වදාළ සේක.</div>
                </div>
                <div class="paragraph" para="93">
                    <span class="paranum">93</span>
                    <div class="bodytext">“යමෙක් තෙම පහන් සිතැත්තේ, සියතින්ම මා මල්වලින් වැසීද, මම ඒ කවරෙක්දැයි කියන්නෙමි. (එසේ) කියන්නාවූ මාගේ වචනය අසව්.</div>
                </div>
                <div class="paragraph" para="94">
                    <span class="paranum">94</span>
                    <div class="bodytext">“හෙතෙම පස්විසි වරක් දිව්‍ය රාජ්‍යය කරන්නේය. පන් සැත්තෑ වරක් සක්විති රජ වන්නේය.</div>
                </div>
                <div class="paragraph" para="95">
                    <span class="paranum">95</span>
                    <div class="bodytext">“(කරවනු ලබන) මහත්වූ ප්‍රදේශ රාජ්‍යය (මෙතෙකැයි)ගණන් වශයෙන් ගිණිය නොහැකිය. (මෙය) පුෂ්ප පූජාවෙන් (ජනිතවූ) එම කර්‍මයාගේ ඵලයයි.</div>
                </div>
                <div class="paragraph" para="96">
                    <span class="paranum">96</span>
                    <div class="bodytext">“පුණ්‍ය කර්‍මය හා සහයෝගීවූ මේ පුරුෂ තෙමේ හිස පටන් ජල ස්නානය කළේ, ඉදින් මල් කැමතිවේ නම් (අදහස් පරිදි මල්) ඉදිරියෙහි පහළ වන්නේය.</div>
                </div>
                <div class="paragraph" para="97">
                    <span class="paranum">97</span>
                    <div class="bodytext">“කාම වස්තූන්ගෙන් යමක් යමක් කැමතිවේද, ඒ ඒ දැය පහළ වන්නේය. අදහස (නිවන් ලැබීම) සම්පුර්‍ණකොට ආශ්‍රව රහිතව පිරිනිවන් පාන්නේද වන්නේය.</div>
                </div>
                <div class="centre ending">අටලොස්වෙනි බණවරයි.</div>
                <div class="paragraph" para="98">
                    <span class="paranum">98</span>
                    <div class="bodytext">“කෙළෙස් දවා, සම්‍යක් ප්‍රඥවෙන් හා සිහියෙන් යුක්තවූයේ, එම හසුනෙහිම හිඳ, රහත් බවට පැමිණියෙමි.</div>
                </div>
                <div class="paragraph" para="99">
                    <span class="paranum">99</span>
                    <div class="bodytext">“මම හැම කල්හි සක්මන් කරමින්ද, නිදමින්ද, හිඳිමින්ද, යලි සිටිමින්ද, බුද්‍ධ ශ්‍රේෂඨයන් වහන්සේ ගැනම සිතා වසමි.</div>
                </div>
                <div class="paragraph" para="100">
                    <span class="paranum">100</span>
                    <div class="bodytext">“චීවර, පිණ්ඩපාත, (ගිලාන) ප්‍රත්‍යය, සයනාසන යන මේ සිව් පසෙහි අඩු බවක් නැත. බුද්‍ධ පූජාවෙහි මේ විපාකයයි.</div>
                </div>
                <div class="paragraph" para="101">
                    <span class="paranum">101</span>
                    <div class="bodytext">“ඒ (මම) දැන් අමෘතවූ, ශාන්තවූ, නිරුත්තර පදයවූ නිවනට පැමිණියේ (මෙම) සියළු ආශ්‍රවයන් (ප්‍රහාණ පරිඥා වශයෙන්) දැන ආශ්‍රව රහිතව වෙසෙමි.</div>
                </div>
                <div class="paragraph" para="102">
                    <span class="paranum">102</span>
                    <div class="bodytext">“මින් දෙයනූවන කපෙහි යම් පුෂ්ප පූජාවක් කෙළෙම්ද, (ඒ හේතුවෙන්) දුගතියක් නොදනිමි. බුද්‍ධ පූජාවෙහි මේ විපාකයයි.</div>
                </div>
                <div class="paragraph" para="103">
                    <span class="paranum">103</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="104">
                    <span class="paranum">104</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="105">
                    <span class="paranum">105</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී. මෙහි මේ අයුරින් ආයුෂ්මත් තීණසූලක ඡදනීය තෙරුන් වහන්සේ මෙම ගාථාවන් වදාළ සේක.”</div>
                </div>
            </div>
            <div class="centre ct_sutta ending">තිණසූලකඡාදනියත්ථෙරස්සාපදානං තතියං.</div>
        </div>
        <div class="subhead ct_sutta" node-id="46514">
            <span class="subhead ct_sutta">4. මධුමංසදායක ථේරාපදානය</span>
            <div class="subhead-contents">
                <div class="paragraph" para="106">
                    <span class="paranum">106</span>
                    <div class="bodytext">“මම බන්ධුමතී නගරයෙහි නූරු වැද්දෙක් වීම්ද (එකල්හි) කැවුතු, පපුමස් ඉතිරිකොට ගෙන, එම මස් මී පැණියෙහි දැමීමි.</div>
                </div>
                <div class="paragraph" para="107">
                    <span class="paranum">107</span>
                    <div class="bodytext">“මම භික්‍ෂූන් රැස්වන (ශාලාවට) ගොස් එක් පාත්‍රයක් ගතිමි. මම ඒ පාත්‍රය (යටකී) මී සිත් පුරා භික්‍ෂු සංඝයාට දුනිමි.</div>
                </div>
                <div class="paragraph" para="108">
                    <span class="paranum">108</span>
                    <div class="bodytext">“යමෙක් මේ භික්‍ෂු පිරිසෙහි වෘද්‍ධතර භික්‍ෂුව වීද, හේ (එකල්හි) මට පින් දුන්නේය. (කෙසේදයත්?) පාත්‍ර පුරවා දුන් (දනින්) මහත් සුව ලබාවා.</div>
                </div>
                <div class="paragraph" para="109">
                    <span class="paranum">109</span>
                    <div class="bodytext">“(මෙම) කුශල මූලයෙන් මෙහෙයන ලදුයේ (දිව්‍ය මනුෂ්‍ය) විවිධ සම්පත් අනුභව කොට අන්තිම භවය පවත්නා කල්හි ක්ලේශයන් දවන්නේය (කියායි.)</div>
                </div>
                <div class="paragraph" para="110">
                    <span class="paranum">110</span>
                    <div class="bodytext">“මම එහි සිත පහදවා, තව්තිසාවට උත්පත්ති වශයෙන් ගියෙමි. එහි (දිව බොජුන්) අනුභව කොට, (දිව පැන්) පානය කොට, මහත්වූ සැප ලබමි.</div>
                </div>
                <div class="paragraph" para="111">
                    <span class="paranum">111</span>
                    <div class="bodytext">“මඩුවෙක්හි හෝ, රුක් මුලක හෝ, (හිඳ) පූර්‍ව කර්‍මය සිහි කෙළෙම්ද, එකෙණෙහි මට ආහාර පාන වැසි වසී.</div>
                </div>
                <div class="paragraph" para="112">
                    <span class="paranum">112</span>
                    <div class="bodytext">“මේ මාගේ අන්තිම භවයයි. අන්තිම භවය (මේ) පවතී. මෙහිදු මට හැම කල්හි ආහාර පාන (වැසි) වසී.</div>
                </div>
                <div class="paragraph" para="113">
                    <span class="paranum">113</span>
                    <div class="bodytext">“මම එම මාංශ දානය කරණකොටගෙන භවයෙහි හැසිර, සියළු ආශ්‍රවයන් (ප්‍රහාණ පරිඥා වශයෙන්) දැන, ආශ්‍රව රහිතව වෙසෙමි.</div>
                </div>
                <div class="paragraph" para="114">
                    <span class="paranum">114</span>
                    <div class="bodytext">“මින් අනූ එක්වන කපෙහිවූ එකල්හි යම් දනක් දුනිම්ද, (ඒ හේතුවෙන්) දුගතියක් නොදනිමි. මධු දානයාගේ මේ විපාකයයි.</div>
                </div>
                <div class="paragraph" para="115">
                    <span class="paranum">115</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="116">
                    <span class="paranum">116</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="117">
                    <span class="paranum">117</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී. මෙහි මේ අයුරින් ආයුෂ්මත් මධුමංසදායක තෙරුන් වහන්සේ මෙම ගාථාවන් වදාළ සේක.”</div>
                </div>
            </div>
            <div class="centre ct_sutta ending">මධුමංසදායකත්ථෙරස්සාපදානං චතුත්ථං.</div>
        </div>
        <div class="subhead ct_sutta" node-id="46515">
            <span class="subhead ct_sutta">5. නාග පල්ලවක ථේරාපදානය</span>
            <div class="subhead-contents">
                <div class="paragraph" para="118">
                    <span class="paranum">118</span>
                    <div class="bodytext">“මම බන්ධුමතී නගරයෙහි රජ උයනෙහි වසමි. මාගේ අසපුව හාත්පස (තැනක) ලෝකනායකවූ බුදුරජතෙම වැඩහුන්නාහ.</div>
                </div>
                <div class="paragraph" para="119">
                    <span class="paranum">119</span>
                    <div class="bodytext">“මම නාදළු රැගෙන බුදුජුන් පිදීමි. පහන් සිත් ඇත්තේ, සොම්නස්වූයේ, තථාගතයන් වහන්සේට වැන්දෙමි.</div>
                </div>
                <div class="paragraph" para="120">
                    <span class="paranum">120</span>
                    <div class="bodytext">“මින් එක් අනුවන කපෙහි යම් (නා) දළු පූජාවක් කෙළෙම්ද, (ඒ හේතුවෙන්) දුගතියක් නොදනිමි. බුද්‍ධ පූජාවෙහි මේ විපාකයයි.</div>
                </div>
                <div class="paragraph" para="121">
                    <span class="paranum">121</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="122">
                    <span class="paranum">122</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="123">
                    <span class="paranum">123</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී. මෙහි මේ අයුරින් ආයුෂ්මත් නාග පල්ලවක තෙරුන් වහන්සේ මෙම ගාථාවන් වදාළ සේක.”</div>
                </div>
            </div>
            <div class="centre ct_sutta ending">නාගපල්ලවත්ථෙරස්සාපදානං පඤ්චමං.</div>
        </div>
        <div class="subhead ct_sutta" node-id="46516">
            <span class="subhead ct_sutta">6. එකදීපිය ථේරාපදානය</span>
            <div class="subhead-contents">
                <div class="paragraph" para="124">
                    <span class="paranum">124</span>
                    <div class="bodytext">ලෝකනායකවූ සිද්‍ධාර්ත්‍ථ බුදුරජාණන් වහන්සේ පිරිනිවි කල්හි සියළු දිව්‍ය මනුෂ්‍යයෝ (එම) බුදුරජුන්හට පූජා කෙරෙත්.</div>
                </div>
                <div class="paragraph" para="125">
                    <span class="paranum">125</span>
                    <div class="bodytext">“සිද්‍ධාර්ත්‍ථ බුදුරජුන්ගේ ශ්‍රී දේහය චිතකයට නැගූ කල්හි (සියල්ලෝ) තම තමනට හැකි පමණින් ශාස්තෘන් වහන්සේගේ චිතකයට පුදත්.</div>
                </div>
                <div class="paragraph" para="126">
                    <span class="paranum">126</span>
                    <div class="bodytext">“මම (එම) චිතකයට පුදුරෙහි පහනක් දැලවීමි. මාගේ පහන හිරු උදාවනතුරුම දැල්වුනේය.</div>
                </div>
                <div class="paragraph" para="127">
                    <span class="paranum">127</span>
                    <div class="bodytext">“මම මැනවින් කරණ ලද එම කර්‍මය කරණකොටගෙනද, චිත්ත ප්‍රනිධීන් කරණකොටගෙනද, මිනිස් සිරුර හැර තව්තිසා දෙව්ලොවට උත්පත්ති වශයෙන් ගියෙමි.</div>
                </div>
                <div class="paragraph" para="128">
                    <span class="paranum">128</span>
                    <div class="bodytext">“එහි මට කරණ ලද (මැවුනු) විමානය එකදීපියයි කියනු ලැබේ. මාගේ විමනෙහි දසදහසක් ප්‍රදීපයෝ දැල්වෙත්.</div>
                </div>
                <div class="paragraph" para="129">
                    <span class="paranum">129</span>
                    <div class="bodytext">“හැම කල්හි මාගේ සිරුර උදාවන හිරු මෙන් බබලයි. මාගේ ශරීර ප්‍රභාවන් කරණකොටගෙන හැම කල්හි ආලෝකය වේ.</div>
                </div>
                <div class="paragraph" para="130">
                    <span class="paranum">130</span>
                    <div class="bodytext">“මම පවුරෙන් පිටද, ශෛල පර්‍වතයෙන් පිටද, පර්‍වතයද විනිවිද සියැසින් යොදුන් සියයක් දකිමි.</div>
                </div>
                <div class="paragraph" para="131">
                    <span class="paranum">131</span>
                    <div class="bodytext">“මම සත් සැත්තෑ වරක් දෙව්ලොවෙහි සිත් අලවා විසීමි. එක් තිස් වරක් දිව්‍ය රාජ්‍යය කෙළෙමි.</div>
                </div>
                <div class="paragraph" para="132">
                    <span class="paranum">132</span>
                    <div class="bodytext">“මම අටසිය වරක් සක්විති රජ වීමි. (කරවන ලද) මහත්වූ ප්‍රදේශ රාජ්‍යය (මෙතෙකැයි) ගණන් වශයෙන් ගිණිය නොහැකිය.</div>
                </div>
                <div class="paragraph" para="133">
                    <span class="paranum">133</span>
                    <div class="bodytext">“දෙව්ලොවින් ච්‍යුතව මව් කුසෙහි ඉපදුනිමි. මව් කුසෙහි උපන්නාවූද මාගේ ඇස නොපියවේ. (ඇසිපිය නොවැටේ.)</div>
                </div>
                <div class="paragraph" para="134">
                    <span class="paranum">134</span>
                    <div class="bodytext">“උත්පත්තියෙන් සිව් වස්වූ මම අනගාර්‍ය්‍ය නම්වූ සසුනෙහි පැවිදිවීමි. (පැවිදිව) අඩමසක් පිරෙන්නට පෙර රහත් බවට පැමිණියෙමි.</div>
                </div>
                <div class="paragraph" para="135">
                    <span class="paranum">135</span>
                    <div class="bodytext">“දිවැස පිරිසිදු කෙළෙමි. සියළු භවයෝ නසන ලදහ. සියළු ක්ලේශයෝ සිඳින ලදහ. එක පහණක් පිදීමෙහි මේ විපාකයයි.</div>
                </div>
                <div class="paragraph" para="136">
                    <span class="paranum">136</span>
                    <div class="bodytext">“පව්රෙන් පිටද, ගල් පර්‍වතයෙන් පිටද, හුදු පර්‍වතයද විනිවිද දකිමි. එක පහණක් පිදීමෙහි මේ විපාකයයි.</div>
                </div>
                <div class="paragraph" para="137">
                    <span class="paranum">137</span>
                    <div class="bodytext">“මට විෂමස්ථානයෝ සමවෙති. අඳුරක් නොමැත. මම ඝනාන්‍ධකාරයක් නොදකිමි. එක පහණක් පිදීමෙහි මේ විපාකයයි.</div>
                </div>
                <div class="paragraph" para="138">
                    <span class="paranum">138</span>
                    <div class="bodytext">“මින් සිව් අනූවන කපෙහිවූ එකල්හි යම් පහණක් දුනිම්ද, (ඒ හේතුවෙන්) දුගතියක් නොදනිමි. ප්‍රදිප දානයාගේ මේ විපාකයයි.</div>
                </div>
                <div class="paragraph" para="139">
                    <span class="paranum">139</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="140">
                    <span class="paranum">140</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="141">
                    <span class="paranum">141</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී. මෙහි මේ අයුරින් ආයුෂ්මත් එකදීපිය තෙරුන් වහන්සේ මෙම ගාථාවන් වදාළ සේක.”</div>
                </div>
            </div>
            <div class="centre ct_sutta ending">එකදීපියත්ථෙරස්සාපදානං ඡට්ඨං.</div>
        </div>
        <div class="subhead ct_sutta" node-id="46517">
            <span class="subhead ct_sutta">7. උච්ඡඞ්ග පුප්ඵිය ථේරාපදානය</span>
            <div class="subhead-contents">
                <div class="paragraph" para="142">
                    <span class="paranum">142</span>
                    <div class="bodytext">“මම එකල්හි බන්ධුමතී නගරයෙහි මල්කරුවෙක් වීමි. මල් උකුලක් (ඔඩොක්කුවක්) පුරවාගෙන ඇතුළු වීථියට ගියෙමි.</div>
                </div>
                <div class="paragraph" para="143">
                    <span class="paranum">143</span>
                    <div class="bodytext">“එසමයෙහි ලෝකනායකවූ භාග්‍යවතුන් වහන්සේ භික්‍ෂු සංඝයා විසින් පිරවරන ලදුයේ මහත්වූ ආනුභාවයෙන් (මාර්‍ගයෙහි) වඩිති.</div>
                </div>
                <div class="paragraph" para="144">
                    <span class="paranum">144</span>
                    <div class="bodytext">“ලොව බබුළුවන්නාවූ, ලෝවැස්සන් සසරින් එතර කරන්නාවූ, විපස්සී බුදුරජුන් දැක, ඔඩොක්කුවෙන් මලක් ගෙන පිදීමි.</div>
                </div>
                <div class="paragraph" para="145">
                    <span class="paranum">145</span>
                    <div class="bodytext">“මින් එක් අනූවන කපෙහි යම් පුෂ්ප දානයක් දුනිම්ද, (ඒ හේතුවෙන්) දුගතියක් නොදනිමි. බුද්ධ පූජාවෙහි මේ විපාකයයි.</div>
                </div>
                <div class="paragraph" para="146">
                    <span class="paranum">146</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="147">
                    <span class="paranum">147</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="148">
                    <span class="paranum">148</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී. මෙහි මේ අයුරින් ආයුෂ්මත් උච්ඡඞ්ග පුප්ඵිය තෙරුන් වහන්සේ මෙම ගාථාවන් වදාළ සේක.”</div>
                </div>
            </div>
            <div class="centre ct_sutta ending">උච්ඡඞ්ගපුප්ඵියත්ථෙරස්සාපදානං සත්තමං.</div>
        </div>
        <div class="subhead ct_sutta" node-id="46518">
            <span class="subhead ct_sutta">8. යාගුදායක ථේරාපදානය</span>
            <div class="subhead-contents">
                <div class="paragraph" para="149">
                    <span class="paranum">149</span>
                    <div class="bodytext">“එකල්හි (මම) මාගේ මාර්‍ගොපකරණද ගෙන ගමකට ගියෙමි. පිරීගිය නදිය දැක, සංඝාරාමයකට එළඹියෙමි.</div>
                </div>
                <div class="paragraph" para="150">
                    <span class="paranum">150</span>
                    <div class="bodytext">“ආරණ්‍යකවූද, ධූතාඞ්ගධාරීවූද, ධ්‍යාන කරන්නාවූද, රූක්‍ෂ චීවර දරන්නාවූද, විවේකයෙහි ඇළුනු ඒ ප්‍රාඥයෝ සංඝාරාමයෙහි වසත්.</div>
                </div>
                <div class="paragraph" para="151">
                    <span class="paranum">151</span>
                    <div class="bodytext">“මැනවින් කෙළෙසුන්ගෙන් මිදුනාවූ, තාදී ගුණ ඇති ඔවුන්ගේ (සසර) ගමන (ඔවුන් විසින්) සිඳින ලදී. (දිය පිරෙමින්) ඇවිරුනු ගඟ ඇති බැවින් ඔවුහු පිඬු පිණිස නොයෙත්.</div>
                </div>
                <div class="paragraph" para="152">
                    <span class="paranum">152</span>
                    <div class="bodytext">“මම පහන් සිත් ඇත්තේ, සොම්නස්වූයේ, ප්‍රීතිමත්වූයේ, බඳින ලද ඇඳිලි ඇත්තේ මාගේ මාර්‍ගොපකරණවලින් සහල් ටිකක් ගෙන කැඳ දනක් දුනිමි.</div>
                </div>
                <div class="paragraph" para="153">
                    <span class="paranum">153</span>
                    <div class="bodytext">“මම පහන් සිතැත්තේ සියතින්ම පස්නමකට කැඳ දන් දී, ස්වකීය කර්‍මය විසින් වළක්වන ලදුයේ හෙවත් (මැරුණේ) මම තව්තිසා දෙව්ලොවට (උත්පත්ති වශයෙන්) ගියෙමි.</div>
                </div>
                <div class="paragraph" para="154">
                    <span class="paranum">154</span>
                    <div class="bodytext">“(මට) තව්තිසා දෙව්ලොවෙහි මිණිමුවා විමණක් පහළවිය. (එම) උතුම් විමනෙහි දිව්‍ය ස්ත්‍රී සමූහයා සහිතව සතුටුවෙමි.</div>
                </div>
                <div class="paragraph" para="155">
                    <span class="paranum">155</span>
                    <div class="bodytext">“තෙතිස් වරක් දෙවෙන්‍ද්‍රව දිව්‍ය රාජ්‍යය කරවීමි. තිස්වරක් චක්‍රවර්ති මහා රාජ්‍යය කරවීමි.</div>
                </div>
                <div class="paragraph" para="156">
                    <span class="paranum">156</span>
                    <div class="bodytext">“(කරවන ලද) මහත්වූ ප්‍රදේශ රාජ්‍යය (මෙතෙකැයි) ගණන් වශයෙන් ගිණිය නොහැකිය. මම දෙව්ලොවෙහිද, මිනිස් ලොවෙහිද, යසස් අනුභවකොට,</div>
                </div>
                <div class="paragraph" para="157">
                    <span class="paranum">157</span>
                    <div class="bodytext">“පශ්චිම භවය පැමිණි කල්හි අනගාර්‍ය්‍ය නම්වූ සසුනෙහි පැවිදිවීමි. මම හිසකේ බෑ කෙණෙහි සියල්ල අවබෝධ කෙළෙමි.</div>
                </div>
                <div class="paragraph" para="158">
                    <span class="paranum">158</span>
                    <div class="bodytext">“සිරුර ඛය වශයෙන් මෙනෙහි කරන්නේ, සික පද දීමට පෙරටුවම රහත්බවට පැමිණියෙමි.</div>
                </div>
                <div class="paragraph" para="159">
                    <span class="paranum">159</span>
                    <div class="bodytext">“මා විසින් උතුම් දනක් මැනවින් දෙන ලදී. වෙළඳාමක් මනා ලෙස යොදන ලදී. එම කැඳ දන කරනකොටගෙනම අචල පදයවූ නිවනට පැමිණියේ වෙමි.</div>
                </div>
                <div class="paragraph" para="160">
                    <span class="paranum">160</span>
                    <div class="bodytext">“උපන්නාවූ ශෝකයක් හෝ, පරිදේවයක් (වැළපීමක්) හෝ, ව්‍යාධියක් හෝ, ක්ලාන්තයක් හෝ, චිත්තසන්තාපයක් හෝ නොදනිමි. කැඳ දනෙහි මේ විපාකයයි.</div>
                </div>
                <div class="paragraph" para="161">
                    <span class="paranum">161</span>
                    <div class="bodytext">“නිරන්තර පුණ්‍යක්‍ෂෙත්‍රයෙහි සංඝයාට කැඳ දන්දී අනුසස් පසක් ලබමි. කැඳ දනක් මැනවින් දෙන ලදී. ආශ්චර්‍ය්‍යයකි.</div>
                </div>
                <div class="paragraph" para="162">
                    <span class="paranum">162</span>
                    <div class="bodytext">“මාගේ ලෙඩ නැති බව, රූමත් බව, වහා දහම් පිළිපදින බව, ආහාර (සුලභව) ලබන බව හා පස්වෙනි අනුසස දීර්ඝායුෂ්ක බවයි.</div>
                </div>
                <div class="paragraph" para="163">
                    <span class="paranum">163</span>
                    <div class="bodytext">“යමෙක් සතුට උපදවමින් සංඝයා කෙරෙහි කැඳ දෙන්නේ නම් ඒ නැණවත් තෙමේ මේ අනුසස් පස ලබන්නේය.</div>
                </div>
                <div class="paragraph" para="164">
                    <span class="paranum">164</span>
                </div>
                <div class="paragraph" para="165">
                    <span class="paranum">165</span>
                </div>
                <div class="paragraph" para="166">
                    <span class="paranum">166</span>
                    <div class="bodytext">“(මින්) කප් තිස් දහසකට පෙරවූ එකල්හි යම් දනක් දුනිම්ද, (ඒ හේතුවෙන්) දුගතියක් නොදනිමි. කැඳ දනෙහි මේ විපාකයයි.</div>
                </div>
                <div class="paragraph" para="167">
                    <span class="paranum">167</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="168">
                    <span class="paranum">168</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="169">
                    <span class="paranum">169</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී. මෙහි මේ අයුරින් ආයුෂ්මත් යාගුදායක තෙරුන් වහන්සේ මෙම ගාථාවන් වදාළ සේක.”</div>
                </div>
            </div>
            <div class="centre ct_sutta ending">යාගුදායකත්ථෙරස්සාපදානං අට්ඨමං.</div>
        </div>
        <div class="subhead ct_sutta" node-id="46519">
            <span class="subhead ct_sutta">9. පත්‍ථොදන දායක ථේරාපදානය</span>
            <div class="subhead-contents">
                <div class="paragraph" para="170">
                    <span class="paranum">170</span>
                    <div class="bodytext">“මම පෙර නිරතුරුවම වනයෙහි කටයුතු කරණ, වනයෙහිම හැසිරෙන්නෙක් වීමි. (සහල්) පතක බත්ද ගෙන කර්‍මාන්තයට ගියෙමි.</div>
                </div>
                <div class="paragraph" para="171">
                    <span class="paranum">171</span>
                    <div class="bodytext">“එහිදී සියල්ල තෙමේම අවබෝධ කරගත්තාවූ, පස්මරුන් දිනූ, සම්බුදුරජුන් දුටිමි. වනයෙහි පිඬු පිණිස නික්මෙන්නාවූ (උන්වහන්සේ) දැක සිත පැහැදවීමි.</div>
                </div>
                <div class="paragraph" para="172">
                    <span class="paranum">172</span>
                    <div class="bodytext">“අනුන්ගේ බැල මෙහෙ කිරීමෙහි යෙදුනාවූ මට පිණක්ද නැත. (දැන්) මේ (සහල්) පතක බත්ද ඇත. මම බුදුරජුන් වළඳවන්නෙමි.</div>
                </div>
                <div class="paragraph" para="173">
                    <span class="paranum">173</span>
                    <div class="bodytext">“එකල්හි මම (ඒ සහල්) පතක බත ගෙන බුදුරජුන්හට දුනිමි. මා බලා සිටියදීම තථාගතයන් වහන්සේ (එය) වැළදූ සේක.</div>
                </div>
                <div class="paragraph" para="174">
                    <span class="paranum">174</span>
                    <div class="bodytext">“මම මැනවින් කරණ ලද එම කර්‍මය හා චිත්ත ප්‍රණිධීන් කරණකොටගෙන මිනිස් සිරුර හැර තව්තිසා දෙව්ලොවට (උත්පත්ති වශයෙන්) ගියෙමි.</div>
                </div>
                <div class="paragraph" para="175">
                    <span class="paranum">175</span>
                    <div class="bodytext">“මම සතිස් වරක් ශක්‍ර දේවේන්‍ද්‍රව දිව්‍ය රාජ්‍යය කරවීමි. තෙතිස් වරක් සක්විති රජ වීමි.</div>
                </div>
                <div class="paragraph" para="176">
                    <span class="paranum">176</span>
                    <div class="bodytext">“(කරවන ලද) මහත්වූ ප්‍රදේශ රාජ්‍යය (මෙතෙකැයි) ගණන් වශයෙන් ගිණිය නොහැකිය. සුව ඇත්තේ, යශස් ඇත්තේද වෙමි. (සහල්) පතක පමණ බත් දන්දීමෙහි මේ විපාකයයි.</div>
                </div>
                <div class="paragraph" para="177">
                    <span class="paranum">177</span>
                    <div class="bodytext">“කුදු මහත් භවයෙහි සැරිසරමින් අපමණ ධනය ලබමි. මාගේ භෝග සම්පත්තියෙහි අඩු බවක් නැත. පතක පමණ බත් දන් දීමෙහි මේ විපාකයයි.</div>
                </div>
                <div class="paragraph" para="178">
                    <span class="paranum">178</span>
                    <div class="bodytext">“මට ගඟ සැඩ පහරක් මෙන් භෝග සම්පත්තීහු නිපදෙත්. පමණ කරනට නොහැක්කෙමි. (සහල්) පතක පමණ දන් දීමෙහි මේ විපාකයයි.</div>
                </div>
                <div class="paragraph" para="179">
                    <span class="paranum">179</span>
                    <div class="bodytext">“මෙය කව, මෙය අනුභව කරව, මෙම ශයනයෙහි සයනය කරව” (යි කියන) එයින් මම සුඛිත වෙමි. (සහල්) පතක පමණ බත් දන්දීමෙහි මේ විපාකයයි.</div>
                </div>
                <div class="paragraph" para="180">
                    <span class="paranum">180</span>
                    <div class="bodytext">“මින් සිව් අනූවන කපෙහි වු එකල්හි යම් දනක් දුනිම්ද (ඒ හේතුවෙන්) දුගතියක් නොදනිමි. (සහල්) පතක පමණ බත් දන් දීමෙහි මේ විපාකයයි.</div>
                </div>
                <div class="paragraph" para="181">
                    <span class="paranum">181</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="182">
                    <span class="paranum">182</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="183">
                    <span class="paranum">183</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී. මෙහි මේ අයුරින් ආයුෂ්මත් පත්‍ථොදන දායක තෙරුන් වහන්සේ මෙම ගාථාවන් වදාළ සේක.”</div>
                </div>
            </div>
            <div class="centre ct_sutta ending">පත්ථොදනදායකත්ථෙරස්සාපදානං නවමං.</div>
        </div>
        <div class="subhead ct_sutta" node-id="465110">
            <span class="subhead ct_sutta">10. මඤ්චදායක ථේරාපදානය</span>
            <div class="subhead-contents">
                <div class="paragraph" para="184">
                    <span class="paranum">184</span>
                    <div class="bodytext">“කාරුණීකවූ සිද්‍ධාර්ත්‍ථ බුදුරජුන් පිරනිවි කල්හි දෙවි මිනිසුන් සත්කාර කරන ලද (උන්වහන්සේගේ) සසුන පැතිරී යන කල්හි,</div>
                </div>
                <div class="paragraph" para="185">
                    <span class="paranum">185</span>
                    <div class="bodytext">“මම එහි දික්සඟලා පුටු හා අනිකුත් පුටු කරන්නාවූ සැඩොලෙක් වීමි. එම කර්‍මාන්තයෙන් ජීවත් වෙමි. එයින්ම අඹු(දරු)වන්ද පෝෂණය කරමි.</div>
                </div>
                <div class="paragraph" para="186">
                    <span class="paranum">186</span>
                    <div class="bodytext">“මම පහන්වූයේ, සියතින්ම දික්සඟලා පුටුවක් මැනවින් කොට (තෙමේම) භික්‍ෂු සංඝයාට දුනිමි.</div>
                </div>
                <div class="paragraph" para="187">
                    <span class="paranum">187</span>
                    <div class="bodytext">“මම මැනවින් කරණ ලද එම කර්‍මයද, චිත්ත ප්‍රණිධීන්ද කරණකොටගෙන මිනිස් සිරුර හැර තව්තිසා දෙව්ලොවට උත්පත්ති වශයෙන් ගියෙමි.</div>
                </div>
                <div class="paragraph" para="188">
                    <span class="paranum">188</span>
                    <div class="bodytext">“දෙව්ලොව ගියේ තිදස්පුරයෙහි සතුටුවෙමි. කැමති පරිදි මාහැඟි සයනයෝ නිපදිත්.</div>
                </div>
                <div class="paragraph" para="189">
                    <span class="paranum">189</span>
                    <div class="bodytext">“මම පණස් වරක් දේවේන්‍ද්‍රව දිව්‍ය රාජ්‍යය කරවීමි. අසූවරක් සක්විති රජ වීමි.</div>
                </div>
                <div class="paragraph" para="190">
                    <span class="paranum">190</span>
                    <div class="bodytext">“(කරවන ලද) මහත්වූ ප්‍රදේශ රාජ්‍යය (මෙතෙකැයි) ගණන් වශයෙන් ගිණිය නොහැකිය. සුඛිතවූයේ, යශස් ඇත්තේද වෙමි. මඤචදානයාගේ මේ විපාකයයි.</div>
                </div>
                <div class="paragraph" para="191">
                    <span class="paranum">191</span>
                    <div class="bodytext">“ඉදින් දෙව්ලොවින් ව්‍යුතව මිනිසත් බවට එම් නම් මට මාහැඟි සයනයෝ තෙමේම පහළවෙත්.</div>
                </div>
                <div class="paragraph" para="192">
                    <span class="paranum">192</span>
                    <div class="bodytext">“මේ මාගේ පශ්චිම භවයයි. මේ අන්තිම භවය පවතී. අද පවා සයනය කරණ කල්හි සයනයත් (කර්‍ම බලයත්) එළඹ සිටී.</div>
                </div>
                <div class="paragraph" para="193">
                    <span class="paranum">193</span>
                    <div class="bodytext">“මින් සිව් අනූවන කපෙහි වු එකල්හි යම් දනක් දුනිම්ද, (ඒ හේතුවෙන්) දුගතියක් නොදනිමි. මඤ්ච දානයාගේ මේ විපාකයයි.</div>
                </div>
                <div class="paragraph" para="194">
                    <span class="paranum">194</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="195">
                    <span class="paranum">195</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="196">
                    <span class="paranum">196</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී. මෙහි මේ අයුරින් ආයුෂ්මත් උදෙන තෙරුන් වහන්සේ මෙම ගාථාවන් වදාළ සේක.”</div>
                </div>
            </div>
            <div class="centre ct_sutta ending">මඤ්චදායකත්ථෙරස්සාපදානං දසමං.</div>
        </div>
    </div>
    <div class="centre ct_vagga ending">භද්දාලිවග්ගො බාචත්තාලීසමො.</div>
    <div class="paragraph udana" para="udana"></div>
</div>