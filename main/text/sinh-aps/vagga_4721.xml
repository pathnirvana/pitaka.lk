<div class="chapter ct_vagga" node-id="47210">
    <span class="chapter ct_vagga">54. කච්චාන වග්ග</span>
    <div class="chapter-contents">
        <div class="subhead ct_sutta" node-id="47211">
            <span class="subhead ct_sutta">1. මහා කච්චාන ථේරාපදානය</span>
            <div class="subhead-contents">
                <div class="paragraph" para="1">
                    <span class="paranum">1</span>
                    <div class="bodytext">“මින් කල්ප ලක්‍ෂයකින් මතුයෙහි නොපැරදවිය හැකි, මර රුපුනුදු ජය ගත්තාවූ, ලෝකනායකවූ පදුමුත්තර නම් බුදුරජතෙමේ ලොව පහළවූහ.</div>
                </div>
                <div class="paragraph" para="2">
                    <span class="paranum">2</span>
                    <div class="bodytext">“වීරවූ, පියුම් පතක් බඳු ඇස් ඇති, සඳු මෙන් පිරිසිදු මුහුණක් ඇති, කතක පර්‍වතයක් (රත්රන් කන්දක්) මෙන් බබලන්නාවූ, හිරුරැසට බඳු පැහැ ඇති,</div>
                </div>
                <div class="paragraph" para="3">
                    <span class="paranum">3</span>
                    <div class="bodytext">“සත්ත්‍වයන්ගේ නෙත් සිත් පැහැරගන්නාවූ, උතුම් (දෙතිස් මහා පුරිස්) ලකුණින් සරසන ලද්දාවූ, සියළු (වර්‍ණනාත්මක) කථා මාර්‍ගය ඉක්මවන ලද්දාවූ, දෙවි මිනිසුන් විසින් සත්කාර කරන ලද්දාවූ,</div>
                </div>
                <div class="paragraph" para="4">
                    <span class="paranum">4</span>
                    <div class="bodytext">“(මාර්‍ග) ස්වරවූ, මධුර ස්වර ඇත්තාවූ, (සිව්) පිරිස්හි විශාරද, (නිර්භය)වූ, සම්‍යක් සම්බුදුරජ තෙමේ සත්ත්‍වයනට (දහම්) අවබෝධ කරවමින්,</div>
                </div>
                <div class="paragraph" para="5">
                    <span class="paranum">5</span>
                    <div class="bodytext">“සිව් සස් සහිතවූ මිහිර දහම් දෙසති. මෝහය (මුලාව) නමැති මඩෙහි ගැලුන සත්ත්‍වයන් (ඉන්) ගොඩලති.</div>
                </div>
                <div class="paragraph" para="6">
                    <span class="paranum">6</span>
                    <div class="bodytext">“හිමව් (පව්ව) වාසස්ථානකොට ඇති තව්සෙකුවූ (මම) එකල්හි එකලාව හැසිරෙන්නේව අහසින් මිනිස් ලොවට යන්නේ බුදුරජුන් දුටිමි.</div>
                </div>
                <div class="paragraph" para="7">
                    <span class="paranum">7</span>
                    <div class="bodytext">“(මම) වීරවූ ශ්‍රවකයෙකු පිළිබඳ මහත්වූ ගුණය වර්‍ණනය කරන්නාවූ ඒ බුදුරජාණන් වහන්සේගේ සමීපයට එළඹ (එම) දහම් දෙසුම් ඇසීමි.</div>
                </div>
                <div class="paragraph" para="8">
                    <span class="paranum">8</span>
                    <div class="bodytext">“යම්සේ මා විසින් සංක්‍ෂිප්ත වශයෙන් (ලුහුඬින් යමක්) කියන ලද නම් (එය) මේ කෘත්‍යායන තෙමේ විස්තර වශයෙන් පවසමින් පිරිසිඳ මාද තුටු කෙරෙයි.</div>
                </div>
                <div class="paragraph" para="9">
                    <span class="paranum">9</span>
                    <div class="bodytext">“මහණෙනි, මම මෙබඳුවූ අන්කිසි ශ්‍රාවකයෙකු නොදනිමි. එහෙයින් මෙතෙම අග්‍රය. එතදග්‍රස්ථානයෙහි ලා දරව්.”</div>
                </div>
                <div class="paragraph" para="10">
                    <span class="paranum">10</span>
                    <div class="bodytext">“එකල්හි මම ඒ මනොඥ වචනය අසා හිමවතට ගොස් මල් රැසක් ගෙනවුත්,</div>
                </div>
                <div class="paragraph" para="11">
                    <span class="paranum">11</span>
                    <div class="bodytext">“ලෝකයට පිහිටවූ බුදුරජුන්හට පුදා එම තනතුර පැතීමි. ඒ බුදුරජතෙම එකල්හි මාගේ අදහස දැන (මෙසේ) පැවසූහ.</div>
                </div>
                <div class="paragraph" para="12">
                    <span class="paranum">12</span>
                    <div class="bodytext">“රත්කොට පිරිසිදු කළ ස්වර්‍ණයක (පැහැයට) බඳු සිවිය ඇති, උඩට නැමීගිය අග් සහිත ලොම් ඇති, සම්පූර්‍ණව (මසින් වැසුනාවූ) උරහිස් ඇති, නිශ්චලවූ, බඳැදිලිව සිටියාවූ, සතුටු කඳුලින් පිරීගිය ඇස් ඇති, බුදුරජුන්ගේ ගුණ වැනීමෙහි මෙහෙයන සිත් ඇති, අමා වගුරන ලද්දාක් මෙන්වූ (මූර්තිමත්වූ) ධර්‍මය වැනි උතුම් සිරුරක් ඇති මෙම ඎෂිවරයා (දෙස) බලව්.”</div>
                </div>
                <div class="paragraph" para="13">
                    <span class="paranum">13</span>
                </div>
                <div class="paragraph" para="14">
                    <span class="paranum">14</span>
                    <div class="bodytext">“(මෙතෙම) කච්චායනයන්ගේ ගුණ අසා, එම තනතුර පතමින් සිටියේය. (ගෞතම) මහා මුනීන්‍ද්‍රයන් වහන්සේගේ (සසුන පවත්නා) අනාගත කාලයෙහි,</div>
                </div>
                <div class="paragraph" para="15">
                    <span class="paranum">15</span>
                    <div class="bodytext">“එම බුදුරජුන්ගේ ධර්‍මයෙහි දායාදීවූ, ධර්‍මයෙන්ම නිර්මිත කළාක් වැනිවූ, ඖරස බුද්ධපුත්‍රවූ, නම්න් “කච්චාන” නම් බුද්ධ ශ්‍රාවකයෙක් වන්නේය.</div>
                </div>
                <div class="paragraph" para="16">
                    <span class="paranum">16</span>
                    <div class="bodytext">“යම්සේ මා විසින් මෙය පවසන ලද නම්, එසේම අනාගතයෙහි බහුශ්‍රුතයෙක්ව, මහ නුවණැතියෙක්ව, අදහස් දන්නා කෙනෙක්ව, එම තනතුරට පැමිණෙන්නේය” (කියායි.)</div>
                </div>
                <div class="paragraph" para="17">
                    <span class="paranum">17</span>
                    <div class="bodytext">“මින් සියක් දහස්වනකපෙහි වූ එකල්හි යම් කර්‍මයක් කෙළෙම්ද. (ඒ හේතුවෙන්) මම දුගතියක් නොදනිමි. බුද්ධ පූජාවෙහි මේ විපාකයයි.</div>
                </div>
                <div class="paragraph" para="18">
                    <span class="paranum">18</span>
                    <div class="bodytext">“වේ ආත්ම බවෙහිද, මිනිස් ආත්ම බවෙහිද යන දෙආත්ම බවෙහි සැරිසරමි. (ඉන් පිටත්) අනික් ගතියකට නොයමි. බුද්ධ පූජාවෙහි මේ විපාකයයි.</div>
                </div>
                <div class="paragraph" para="19">
                    <span class="paranum">19</span>
                    <div class="bodytext">“කැත් කුලයෙහිද, යලි, බමුණු කුලයෙහිද යන දෙකුලයෙහිම උපදිමි. නීච කුලයෙහි නොඋපදිමි. බුද්ධ පූජාවෙහි මේ විපාකයයි.</div>
                </div>
                <div class="paragraph" para="20">
                    <span class="paranum">20</span>
                    <div class="bodytext">“දැන් මේ පශ්චිම භවයෙහි උදේනි නගරයෙහි උපන්නේ වෙමි. චණ්ඩ ප්‍රද්‍යොත රජුගේ තිරීටවච්ඡ (නම්) පුරෝහිත බමුණාගේ පුත්‍රවූයේ, සියුම් නුවණැත්තේ, (සිව්) වේදයෙහි පරතෙරට ගියේ වීමි. මව්තොමෝ “චන්දිමා” නම් වූවාය. උතුම් සිවියක් (සමක්) ඇති මම කච්චාන නම් වෙමි.</div>
                </div>
                <div class="paragraph" para="21">
                    <span class="paranum">21</span>
                </div>
                <div class="paragraph" para="22">
                    <span class="paranum">22</span>
                    <div class="bodytext">“බුදුරජුන් විමසන පිණිස රජු විසින් එවන ලද යම් ගුණ සමූහය ඇති, ලෝකනායකවූ බුදුරජුන්ද, මොක්පුර දොරටුව (නිර්‍වාණ වාරය) ද දැක,</div>
                </div>
                <div class="paragraph" para="23">
                    <span class="paranum">23</span>
                    <div class="bodytext">“(සසර) ගමන නමැති මඩ වියලන්නාවූ නිර්‍මල බුද්ධ වචනයද අසා පන්සියයක් දෙනා සමග ශාන්තවූ අමෘතයට (නිවනට) පැමිණියෙමි.</div>
                </div>
                <div class="paragraph" para="24">
                    <span class="paranum">24</span>
                    <div class="bodytext">“මහාමුනිවූ බුදුරජුන්ගේ අදහස් දන්නෙක් විය. මැනවින් සමෘද්ධවූ මනෝරථ (අදහස්) ඇත්තේ එතදග්‍රස්ථානයෙහි තබන ලද්දේ (වීමි.)</div>
                </div>
                <div class="paragraph" para="25">
                    <span class="paranum">25</span>
                    <div class="bodytext">“මාගේ ක්ලේශයෝ දවන ලදහ. සියළු භවයෝ නසන ලදහ. ඇතෙකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="26">
                    <span class="paranum">26</span>
                    <div class="bodytext">“ඒකාන්තයෙන් බුද්ධශ්‍රේෂ්ඨයන් වහන්සේගේ සමීපයට මාගේ පැමිණීමක් විය. පමුණුවන ලද ත්‍රිවිද්‍යා ඇත්තෝය. බුදුරජාණන් වහන්සේගේ සසුන කරන ලදී.</div>
                </div>
                <div class="paragraph" para="27">
                    <span class="paranum">27</span>
                </div>
                <div class="centre ending">මෙහි මේ අයුරින් ආයුෂ්මත් මහා කච්චාන තෙරුන් වහන්සේ මෙම ගාථාවන් වදාළ සේක.</div>
            </div>
            <div class="centre ct_sutta ending">මහාකච්චායනත්ථෙරස්සාපදානං පඨමං.</div>
        </div>
        <div class="subhead ct_sutta" node-id="47212">
            <span class="subhead ct_sutta">2. වක්කලි ථේරාපදානය</span>
            <div class="subhead-contents">
                <div class="paragraph" para="28">
                    <span class="paranum">28</span>
                    <div class="bodytext">“මින් සියක් දහස්වන කපෙහි ලෝකනායකවූ, අලාමකවූ නම් ඇති, අපමණ ගුණ ඇති, නම්න් පදුමුත්තර නම්වූ බුදුරජතෙම ලොව පහළ විය.</div>
                </div>
                <div class="paragraph" para="29">
                    <span class="paranum">29</span>
                    <div class="bodytext">“(එම) බුදුරජතෙම) පියුමකට බඳු මුහුණු ඇත්තේය. ජලය හා (නොගැටෙන) පියුම මෙන් ලෝකය හා නොගැටෙන්නේය.</div>
                </div>
                <div class="paragraph" para="30">
                    <span class="paranum">30</span>
                    <div class="bodytext">“(එසේම) වීරයෙක. සුදු පියුම් පතට බඳු ඇස් ඇත්තෙක. පියුමක් මෙන් සිත්කළුය. උතුම් පියුමක සුවඳට බඳු සුවඳ (මුව) ඇත්තෙක. එබැවින් හෙතෙම පදුමුත්තර නමුදු වේ.</div>
                </div>
                <div class="paragraph" para="31">
                    <span class="paranum">31</span>
                    <div class="bodytext">“එසේම එම (බුදුරජතෙම) ලෝක ජ්‍යෙෂ්ඨයෙක. (ගුණ) නිපදවන්නෙක. (දෑස් නැති අන්‍ධයනට) ඇසක් වැනියෙක. ශාන්තවූ වෙශ ඇතියෙක. ගුණ නිධානයක. කුළුණු නැණ සයුරෙක.</div>
                </div>
                <div class="paragraph" para="32">
                    <span class="paranum">32</span>
                    <div class="bodytext">“බඹ, අසුර, සුරයන් විසින් පුදන ලද, දෙවියන් සහිතවූ මිනිසුන් විසින් ගැවසීගත් (පිරිවරන ලද), අති උත්තමවූ, ඒ මහාවීරවූ බුදුරජතෙම කිසියම් දිනෙක්හි,</div>
                </div>
                <div class="paragraph" para="33">
                    <span class="paranum">33</span>
                    <div class="bodytext">“සුවඳවත් මුවින්ද, මියුරුවූ හඬින්ද සියළු පිරිස (එහි) රඳවමින් සිය සව්වෙකුට ස්තූති කළ සේක.</div>
                </div>
                <div class="paragraph" para="34">
                    <span class="paranum">34</span>
                    <div class="bodytext">“බැසගත් සැදැහැ ඇති, මනා නුවණැති, මාගේ දැකුමෙහි ලොල්වූ මේ වක්කලී භික්‍ෂුව වැනි මෙබඳුවූ අනික් භික්‍ෂුවක් නැත” (කියායි.)</div>
                </div>
                <div class="paragraph" para="35">
                    <span class="paranum">35</span>
                    <div class="bodytext">“එකල්හි මම හංසවතී නගරයෙහි බ්‍රාහ්මණ පුත්‍රයෙක්ව (බුදුරජුන්ගේ) ඒ වචනය අසා, එම තනතුර රුචි කෙළෙමි.</div>
                </div>
                <div class="paragraph" para="36">
                    <span class="paranum">36</span>
                    <div class="bodytext">“එකල්හි ශ්‍රාවක සංඝයා සහිත ඒ නිර්‍මල බුදුරදුන් පවරා සතියක් (දන්) වළඳවා (චීවර) වස්ත්‍රවලින්ද හැඳවීමි.</div>
                </div>
                <div class="paragraph" para="37">
                    <span class="paranum">37</span>
                    <div class="bodytext">“උන්වහන්සේගේ අනන්තවූ ගුණ සයුරෙහි සිරසින් (හිස නමා) වැටී (එහි) ගිළුනේ, ප්‍රීතියෙන් සම්පූර්‍ණවූයේ මෙම වචනය කීමි.</div>
                </div>
                <div class="paragraph" para="38">
                    <span class="paranum">38</span>
                    <div class="bodytext">“මුනීන් වහන්ස, මින් සත්වැනි දිනයෙහි (සතියකට පෙර) යම් ඒ භික්‍ෂුවක් තෙම සැදැහැතියනට අග්‍රයයි ඔබ වහන්සේ විසින් පසසන ලදද, මමද එබන්දෙක් වෙමියි (කියායි.)</div>
                </div>
                <div class="paragraph" para="39">
                    <span class="paranum">39</span>
                    <div class="bodytext">“මෙසේ කීකල්හි මහාවීරවූ, නොඇවිරුණු දැකුම් (අනාවරණ ඥාන) ඇති බුදුරජතෙම පිරිස්හිදී මෙම වචනය වදාළ සේක.</div>
                </div>
                <div class="paragraph" para="40">
                    <span class="paranum">40</span>
                    <div class="bodytext">“යාගකොට රන්හුයින් දැමූ පූනනූල් සහිත සිරුර ඇති හේ නෙත් සිත් ඇදගන්නාවූ කසාවත් හඳින්නාවූ මේ මානවකයා දෙස බලව්.</div>
                </div>
                <div class="paragraph" para="41">
                    <span class="paranum">41</span>
                    <div class="bodytext">“මෙතෙම මතු කාලයෙහි ගෞතම බුදුරජුන් කල බැසගත් සැදැහැ ඇති (සද්‍ධාධිමුක්තික)යනට අග්‍රවූ ශ්‍රාවකයා වන්නේය.</div>
                </div>
                <div class="paragraph" para="42">
                    <span class="paranum">42</span>
                    <div class="bodytext">“දෙවිවූයේ හෝ, මිනිස්වූයේ හෝ, සියළු තැවුල්වලින් බැහැරවූයේ, හැම භෝග සම්පත්තීන්ගෙන් පිරිවරන ලදුයේ, සුව ඇත්තෙක් වන්නේය.</div>
                </div>
                <div class="paragraph" para="43">
                    <span class="paranum">43</span>
                    <div class="bodytext">“මින් සියක් දහස්වන කපෙහි ඔක්කාක කුලයෙහි උපදින්නාවූ, නම්න් ගෞතම නම්වූ ශාස්තෘ තෙමේ ලොව පහළ වන්නේය.</div>
                </div>
                <div class="paragraph" para="44">
                    <span class="paranum">44</span>
                    <div class="bodytext">“උන්වහන්සේගේ ධර්‍මයෙහි දායාදීවූ, ධර්‍මයෙන් නිර්මිත කළාක් වැනිවූ, ඖරස (බුද්ධ පුත්‍ර)වූ, නම්න් “වක්කලී” නම් ශාස්තෘ ශ්‍රාවකයෙක් වන්නේය.</div>
                </div>
                <div class="paragraph" para="45">
                    <span class="paranum">45</span>
                    <div class="bodytext">“මම එම කර්‍ම විශේෂය කරණකොටගෙනද, චිත්ත ප්‍රණිධීන් කරණකොටගෙනද, මිනිස් සිරුර හැර තව්තිසා දෙව්ලොවට (උත්පත්ති වශයෙන්) ගියෙමි.</div>
                </div>
                <div class="paragraph" para="46">
                    <span class="paranum">46</span>
                    <div class="bodytext">“මම සියළු කල්හි සුව ඇත්තේව, කුදු මහත් භවයෙහි සැරිසරන්නේ, සැවැත්නුවර එක්තරා කුලයක උපන්නේ වෙමි.</div>
                </div>
                <div class="paragraph" para="47">
                    <span class="paranum">47</span>
                    <div class="bodytext">“පිසාචියගේ බියෙන් තැතිගත්තාවූ, බැගෑපත් සිත් ඇති (දෙමාපියෝ) වෙඬරුමෙන් සිවුමැලිවූ, අසෝක දළු මෙන් මොලොක්වූ, උඩුකුරුව හෝනාවූද, හොඳ නොහොඳ නොදන්නාවූ, ළදරුවූ, මා මහර්ෂීවූ බුදුරජුන්ගේ පා මුල සයනස කරවූහ. “නාථයන් වහන්ස, පිහිටවනු මැනවැයිද (කීහ.)</div>
                </div>
                <div class="paragraph" para="48">
                    <span class="paranum">48</span>
                </div>
                <div class="paragraph" para="49">
                    <span class="paranum">49</span>
                    <div class="bodytext">“එකල්හි බිසවුනට පිහිටවූ ඒ බුදුරජතෙම සක් ලකුණු ඇති මුදු කොමල හස්තයෙන් (දැල්හුයින් පිළි)ගත්සේක.</div>
                </div>
                <div class="paragraph" para="50">
                    <span class="paranum">50</span>
                    <div class="bodytext">“මම එතැන් පටන් එම ආරක්‍ෂාව කරණකොටගෙන රක්නා ලදුයේ, සියලු පසමිතුරන්ගෙන් මිදුනේ, සුවයෙන් වැඩුනේ,</div>
                </div>
                <div class="paragraph" para="51">
                    <span class="paranum">51</span>
                    <div class="bodytext">“මොහොතකුදු බුදුරජුන්ගෙන් වෙන්වූයේ උකටලීවෙමි. උත්පත්තියෙන් සත් හැවිරිදිවූ මම අනගාර්‍ය්‍ය නම්වූ සසුනෙහි පැවිදිවීමි.</div>
                </div>
                <div class="paragraph" para="52">
                    <span class="paranum">52</span>
                    <div class="bodytext">“සියළු පාරමිතාවන්ගේ බලයෙන් හටගත්තාවූ, උතුම්වූ ලක්ෂ්මියට (සම්පත්ති වාසස්ථානවූ සියළුම ශුභ වර්‍ණ සණ්ඨාන)යන්ගෙන් ගැවසීගත් (බුදුරජුන්ගේ) රූපය මම සෑහිමකට පත් නොවූයේ කැමති වෙමි.</div>
                </div>
                <div class="paragraph" para="53">
                    <span class="paranum">53</span>
                    <div class="bodytext">“එකල්හි පස්මරුන් දිනූ බුදුරජතෙම (මා) රූපයෙහි ඇළුනු බව දැක “වක්කලිය, කම් නැත. බාලයන් තුටු කරන්නාවූ රූපයෙහි කිම ඇලෙහිද?”</div>
                </div>
                <div class="paragraph" para="54">
                    <span class="paranum">54</span>
                    <div class="bodytext">“යමෙක් සදහම් දක්නේ වේද, ඒ පණ්ඩිතතෙම මා දකී. සදහම් නොදක්නේ මා දක්නේ නමුදු නොදක්නේමය.</div>
                </div>
                <div class="paragraph" para="55">
                    <span class="paranum">55</span>
                    <div class="bodytext">“කය අපමණවූ දොස් ඇත්තකි. විෂ වෘක්‍ෂයකට බඳු උපමා ඇත්තකි. සියළු රෝගයනට නිවාස ස්ථානයකි. හුදු දුඃඛ පිණ්ඩයකි.</div>
                </div>
                <div class="paragraph" para="56">
                    <span class="paranum">56</span>
                    <div class="bodytext">“එබැවින් රූපයෙහි කලකිරී, ස්කන්‍ධයන්ගේ උදය-ව්‍යය (ඇතිවීම, නැතිවීම) බලව. (ඉන්) සියළු කෙළෙසුන්ගේ කෙළවරට සුවසේ පැමිණෙන්නෙහිය.</div>
                </div>
                <div class="paragraph" para="57">
                    <span class="paranum">57</span>
                    <div class="bodytext">“හිතෛෂිවූ එම (ලෝක) නායකයන් වහන්සේ විසින් මෙසේ අනුශාසනා කරන ලද එම ගිජුකුළු පව්වට නැගී ගිරිකඳුරෙක්හිදී මැරෙන්නට සිතීමි.</div>
                </div>
                <div class="paragraph" para="58">
                    <span class="paranum">58</span>
                    <div class="bodytext">“ඒ පස්මරුන් දිනූ බුදුරජතෙම (එවිට) කඳු බෑවුමේ සිටියේ, “වක්කලී” යයි මට ඇමතූ සේක. මම එම වචනය අසා සතුටුවූයේ බොහෝ සිය ගණන් පුරිස් පමණවූ (ශතපුරුෂ ප්‍රමාණවූ) පර්‍වත පබ්භාරය (කන්ද යටින් හෑරී සෑදුනු ප්‍රපාතය)ට පැන්නෙමි. එකල්හි (මම) සුවසේම භූමි ගතවූයේ (පොළොවෙහි පිහිටියේ වෙමි.)</div>
                </div>
                <div class="paragraph" para="59">
                    <span class="paranum">59</span>
                </div>
                <div class="paragraph" para="60">
                    <span class="paranum">60</span>
                    <div class="bodytext">“(බුදුරජතෙම) නැවතද ස්කන්‍ධයන්ගේ උදය-ව්‍යය පිළිබඳව දහමක් දෙසූහ. මම එම ධර්‍මය දැක රහත් බවට පැමිණියෙමි.</div>
                </div>
                <div class="paragraph" para="61">
                    <span class="paranum">61</span>
                    <div class="bodytext">“එකල්හි මහ නුවණැති, මරණයෙහි කෙළවරට ගිය, නිවන් ලැබීමෙන් මරණ දුක නැතිකළ (බුදුරජතෙම) අති මහත් පිරිස් මැද (හිඳ) මා බැසගත් සැදැහැ ඇති (ශ්‍රද්ධා විමුක්තික)යනට අග්‍රයයි (අගතන්හි) තැබූහ.</div>
                </div>
                <div class="paragraph" para="62">
                    <span class="paranum">62</span>
                    <div class="bodytext">“මින් සියක් දහස්වන කපෙහි වූ එකල්හි යම් කර්‍මයක් කෙළෙම්ද, (ඒ හේතුවෙන්) දුගතියක් නොදනිමි. බුද්‍ධ පූජාවෙහි මේ විපාකයයි.</div>
                </div>
                <div class="paragraph" para="63">
                    <span class="paranum">63</span>
                    <div class="bodytext">“මාගේ ක්ලේශයෝ දවන ලදහ. සියළු භවයෝ නසන ලදහ. ඇතෙකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="64">
                    <span class="paranum">64</span>
                    <div class="bodytext">“ඒකාන්තයෙන් බුද්ධශ්‍රේෂ්ඨයන් වහන්සේගේ සමීපයට මාගේ පැමිණීමක් විය. පමුණුවන ලද ත්‍රිවිද්‍යා ඇත්තෝය. බුදුරජාණන් වහන්සේගේ සසුන කරන ලදී.</div>
                </div>
                <div class="paragraph" para="65">
                    <span class="paranum">65</span>
                </div>
                <div class="centre ending">මෙහි මේ අයුරින් ආයුෂ්මත් වක්කලී තෙරුන් වහන්සේ මෙම ගාථාවන් වදාළ සේක.</div>
            </div>
            <div class="centre ct_sutta ending">වක්කලිත්ථෙරස්සාපදානං දුතියං.</div>
        </div>
        <div class="subhead ct_sutta" node-id="47213">
            <span class="subhead ct_sutta">3. මහා කප්පින ථේරාපදානය</span>
            <div class="subhead-contents">
                <div class="paragraph" para="66">
                    <span class="paranum">66</span>
                    <div class="bodytext">“සියළු දහම්හි තෙරපත් පදුමුත්තර නම් බුදුරජතෙමේ ලෝකය නමැති අහසෙහි උදාවූ ශරදාකාශයෙහි සූර්‍ය්‍යයා මෙන්,</div>
                </div>
                <div class="paragraph" para="67">
                    <span class="paranum">67</span>
                    <div class="bodytext">“වචන නමැති රශ්මියෙන් විනෙය ජන නමැති පියුම් පුබුදුවති. (එම) ලෝක නායක තෙමේ නුවණ නමැති රැසින් කෙළෙස් නමැති මඩ වියලති.</div>
                </div>
                <div class="paragraph" para="68">
                    <span class="paranum">68</span>
                    <div class="bodytext">“කණමැදිරි එලිය (නොබබුළුවන) හිරු මෙන් තීර්ත්‍ථකයින්ගේ යශස නසයි. සත්‍යාර්ත්‍ථ ප්‍රභාව ප්‍රකට කෙරෙයි. සූර්‍ය්‍යතෙමේ රත්නයන් ප්‍රකටකොට දක්වන්නාක් මෙනි.</div>
                </div>
                <div class="paragraph" para="69">
                    <span class="paranum">69</span>
                    <div class="bodytext">“රත්නයනට සයුර මෙන් ගුණයට රැස්වන තැනක් (ආකාරයක්) වේ. භූත වස්තූන් (තෙමා සමාධියට පත් කරන) වැහි වළාවක් මෙන් ලෝකයා දහම් වැස්සෙන් තෙමයි.</div>
                </div>
                <div class="paragraph" para="70">
                    <span class="paranum">70</span>
                    <div class="bodytext">“මම එකල්හි හංසවතී නගරයෙහි සාරදර්ශීවූ ආචාර්‍ය්‍යවරයෙක් වීමි. (බුදුරදුන් වෙත) එළඹ භික්‍ෂු නට අවවාද කරන්නවුන් අතුරෙන් (අගතැන්පත්) කටයුතු දෑ කොට නිමවූ ශ්‍රාවකයෙකුගේ ගුණ පවසන්නාවූ මාගේ සිත සතුටු කරන්නාවූ (එම) පදුමුත්තර බුදුරදුන්ගේ ධර්‍මය ඇසීමි.</div>
                </div>
                <div class="paragraph" para="71">
                    <span class="paranum">71</span>
                </div>
                <div class="paragraph" para="72">
                    <span class="paranum">72</span>
                    <div class="bodytext">“(එම ධර්‍මය) අසා සතුටුවූයේ, සොම්නස්වූයේ, ශිෂ්‍යන් සහිතවූ තථාගතයන් පවරා (දන්) වළඳවා එම තනතුර මමද පැතීමි.</div>
                </div>
                <div class="paragraph" para="73">
                    <span class="paranum">73</span>
                    <div class="bodytext">“එකල්හි හංසහඬ ඇති, බෙර හඬකට බඳු මහා ස්වර ඇති, මහත් භාග්‍ය ඇති බුදුරජතෙමේ මෙසේ පැවසූහ. “මැනවින් උඩට නැගුනාවූ ඌර්ධවාග්‍රරෝම ඇති, මාගේ පාමුල වැටුනාවූ, මේඝවර්‍ණවූ, පිරිපුන් උරහිස් ඇති, පැහැදි ඇස් හා මුහුණ ඇති මේ මහාමාත්‍යයා දෙස බලච්.</div>
                </div>
                <div class="paragraph" para="74">
                    <span class="paranum">74</span>
                </div>
                <div class="paragraph" para="75">
                    <span class="paranum">75</span>
                    <div class="bodytext">“මහත්වූ පිරිවර සහිතව, මහා යශස් රඤජනය කරන්නාවූ ප්‍රමුදිත සිත් ඇති මෙතෙම, කටයුතු දෑ කොට නිමවූ භික්‍ෂූනට ඔවා දෙන්නවුන් අතුරෙන් අගතැන් (පත් එම ශ්‍රාවකයාගේ) තනතුර පතයි.</div>
                </div>
                <div class="paragraph" para="76">
                    <span class="paranum">76</span>
                    <div class="bodytext">“මෙම පිණ්ඩපාත දානය කරණකොටගෙනද, චිත්ත ප්‍රණිධීන් කරණකොටගෙනද, කල්ප ලක්‍ෂයක් මුළුල්ලෙහි දුගතියක නූපදියි.</div>
                </div>
                <div class="paragraph" para="77">
                    <span class="paranum">77</span>
                    <div class="bodytext">“දෙවියන් අතුරෙහි දිව්‍යමය සෞභාග්‍යයද, මිනිසුන් අතුරෙහි මහන්තත්‍වයද අනුභවකොට (එම) කර්‍මාවශේෂයෙන් නිවණටද පැමිණෙන්නේය.</div>
                </div>
                <div class="paragraph" para="78">
                    <span class="paranum">78</span>
                    <div class="bodytext">“මින් සියක් දහස්වන කපෙහි ඔක්කාක කුලයෙහි උපන්නාවූ, නම්න් ගෞතම නම්වූ ශාස්තෘ තෙමේ ලොව පහළ වන්නේය.</div>
                </div>
                <div class="paragraph" para="79">
                    <span class="paranum">79</span>
                    <div class="bodytext">“උන්වහන්සේගේ ධර්‍මයෙහි දායාදීවූ ධර්‍මයෙන් නිර්මිත කළාක් බඳුවූ ඖරස (බුද්‍ධපුත්‍ර)වූ නම්න් කප්පින නම්වූ ශාස්තෘ ශ්‍රාවකයෙක් වන්නේය” (කියායි.)</div>
                </div>
                <div class="paragraph" para="80">
                    <span class="paranum">80</span>
                    <div class="bodytext">“ඉක්බිති මම සර්‍වඥ ශාසනයෙහි (මෙම) මහා පින්කම කොට, මිනිස් සිරුර හැර, තුෂිත දෙව්ලොවට (උත්පත්ති වශයෙන්) ගියෙමි.</div>
                </div>
                <div class="paragraph" para="81">
                    <span class="paranum">81</span>
                    <div class="bodytext">“දැහැමින් සෙමින් සියක් වරක් මනුෂ්‍ය රාජ්‍යයන් (අනුශාසනය) කොට, බරණැස සමීපයෙහි පෙශකාර කුලයෙහි උපන්නේ වෙමි.</div>
                </div>
                <div class="paragraph" para="82">
                    <span class="paranum">82</span>
                    <div class="bodytext">“භාර්‍ය්‍යාව සහිතවූ මම දහසක් පිරිවරද සමග පන්සියයක් පසේබුදුවරුනට උවටැන් කෙළෙමි.</div>
                </div>
                <div class="paragraph" para="83">
                    <span class="paranum">83</span>
                    <div class="bodytext">“තෙමසක් (මුළුල්ලෙහි දන්) වළඳවා තුන් සිවුරු දුනිමු. අපි සියල්ලෝ ඉන් චුතව තව්තිසා දෙව්ලොවට ගියෙමු.</div>
                </div>
                <div class="paragraph" para="84">
                    <span class="paranum">84</span>
                    <div class="bodytext">“යලි අපි සියල්ලෝ ඉන් චුතවූවාහු මිනිසත්බවට පැමිණියෙමු. හිමවත් පව් පසෙකින් (පැත්තකින්) වූ කුක්කුට පුරයෙහි උපන්නෝ වෙමු.</div>
                </div>
                <div class="paragraph" para="85">
                    <span class="paranum">85</span>
                    <div class="bodytext">“මම මහත් යසස් ඇති, කප්පින නම් රාජ පුත්‍රයෙක් වීමි. සෙස්සෝ ඇමති කුලයෙහි උපන්නාහු මාව පිරිවැරූහ.</div>
                </div>
                <div class="paragraph" para="86">
                    <span class="paranum">86</span>
                    <div class="bodytext">“සියළු කාම සුඛයන්ගෙන් සමෘධවූ මම මහරජ සුවයට පැමිණයේ වෙළඳුන් විසින් කියන ලද බුදු උපත (ගැන) ඇසීමි.</div>
                </div>
                <div class="paragraph" para="87">
                    <span class="paranum">87</span>
                    <div class="bodytext">“අසමවූ, අසහාය පුද්ගලවූ බුදුරජතෙම ලොව පහළවිය. හෙතෙම උතුම්වූ අමාසුවය (දෙන) සදහම් දෙසති.</div>
                </div>
                <div class="paragraph" para="88">
                    <span class="paranum">88</span>
                    <div class="bodytext">“උන්වහන්සේගේ ශිෂ්‍යයෝදමැනවින් (එම ධර්‍මයෙහි) යෙදුනෝය. ආශ්‍රවයන් කෙරෙන් මැනවින් මිදුනෝය” (කියායි.) ඔවුන්ගේ මේ මනා වචනය අසා (එම) වෙළඳුන්හට සත්කාරකොට,</div>
                </div>
                <div class="paragraph" para="89">
                    <span class="paranum">89</span>
                    <div class="bodytext">“රාජ්‍යය හැර දමා, ඇමතියන් සහිතව (තථාගතයන් දක්නට) නික්මුණේය. මුවවිට දක්වා (සමව) පිරුණාවූ චන්ද්‍රභාග මහා නදිය දැක,</div>
                </div>
                <div class="paragraph" para="90">
                    <span class="paranum">90</span>
                    <div class="bodytext">“එහි වැටුනු අයට කිසිදු පිහිටක් නොමැති බැවින් ප්‍රතිෂ්ඨා විරහිතවූ, එල්බ ගැනීමට කිසිවක් නැති බැවින් නිරාලම්බවූ, තරණය කිරීමට දුෂ්කරවූ, ශීඝ්‍රව (වේගයෙන්) ගලා බස්නාවූ (චන්ද්‍රභාග නදිය) බුදුරජුන්ගේ ගුණ සිහිකොට සුවසේ ඉක්මවීමි. (කේසේදයත්?)</div>
                </div>
                <div class="paragraph" para="91">
                    <span class="paranum">91</span>
                    <div class="bodytext">“ලෝකයෙහි කෙළවරට ගියාවූ, (දතයුතුතාක් සියල්ල) දන්නා සර්‍වඥතෙමේ ඉදින් භවය නමැති සැඩපහර තරණය කළේ නම් එම සත්‍ය වචනය කරණකොටගෙන මාගේ ගමන සමෘද්‍ධි වේවා.</div>
                </div>
                <div class="paragraph" para="92">
                    <span class="paranum">92</span>
                    <div class="bodytext">“ඉදින් ශාන්ති ගමන මාර්‍ගයද, මොක්‍ෂයද අත්‍යන්ත සුඛ වේ නම්, එම සත්‍ය වචනය කරණකොටගෙන මාගේ ගමන සමෘද්‍ධ වේවා.</div>
                </div>
                <div class="paragraph" para="93">
                    <span class="paranum">93</span>
                    <div class="bodytext">“ඉදින් (ආර්‍ය්‍ය) සංඝ තෙමේ තරණය කරණ ලද (භව) කාන්තාරය ඇත්තේ වේද, නිරුත්තරවූ පුණ්‍ය ක්‍ෂෙත්‍රය වේද, එම සත්‍ය වචනය කරණකොටගෙන මාගේ ගමන සමෘද්‍ධවේවා” යි (සත්‍ය ක්‍රියා කෙළෙමි.)</div>
                </div>
                <div class="paragraph" para="94">
                    <span class="paranum">94</span>
                    <div class="bodytext">“(මෙම) උතුම්වූ සත්‍යක්‍රියාව කළ කෙණෙහි මාර්‍ගයෙන් ජලය ඉවත්විය. ඉක්බිති සුවසේ ගඟින් එතෙරවූයේ, මනරම්වූ ගඞ්ගා තීරයෙහි,</div>
                </div>
                <div class="paragraph" para="95">
                    <span class="paranum">95</span>
                    <div class="bodytext">“උදාවන හිරු මෙන්ද, දිලිසෙන හිමාලය පර්‍වතය මෙන්වූද, බබලන ප්‍රදීප වෘක්‍ෂයක් වැනිවූද, තාරකා සමූහය සහිතවූ සඳු මෙන්, ශ්‍රාවකයන් විසින් පිරිවරන ලද්දාවූද, වර්‍ෂණය කරන්නාවූ මේඝයක් මෙන් (දහම්) දෙසුම් නමැති දිය දෙන්නාවූද වැඩහුන්නාවූ බුදුරජුන් දුටිමි.</div>
                </div>
                <div class="paragraph" para="96">
                    <span class="paranum">96</span>
                </div>
                <div class="paragraph" para="97">
                    <span class="paranum">97</span>
                    <div class="bodytext">“(මම) ඇමතියන් සහිතව (බුදුරජුන්) වැඳ, එකත්පසෙක හුනිමි. ඉක්බිති බුදුරජතෙමේ අපගේ අදහස් දැන දහම් දෙසූහ.</div>
                </div>
                <div class="paragraph" para="98">
                    <span class="paranum">98</span>
                    <div class="bodytext">“අපි නිර්‍මලවූ ධර්‍මය අසා බුදුරජුන්හට (මෙසේ) කීමු. “මහා වීරයන් වහන්ස, අපි භවයෙහි කළකිරුණෝ වෙමු. පැවිදි කරණු මැනව” (කියායි.)</div>
                </div>
                <div class="paragraph" para="99">
                    <span class="paranum">99</span>
                    <div class="bodytext">“මහණෙනි, ධර්‍මය (මැනවින් දෙසන ලද බැවින්) ස්වාක්ඛාතය. තොපගේ දුක් කෙළවර කිරීම පිණිස බඹසර හැසිරෙව්” යයි විපස්සී බුදුරජුන් පටන් මෙම බුදුරජුන් දක්වා සත්වැනිවූ (ගෞතම) මුනිතෙම වදාළ සේක.</div>
                </div>
                <div class="paragraph" para="100">
                    <span class="paranum">100</span>
                    <div class="bodytext">“එම වචනය අසා අපි සියල්ලෝ භික්‍ෂු වේශ දරන්නාහු, සසුනෙහි උපසපන්වූ, සෝවාන්වූ පැවිද්දෝ වීමු.</div>
                </div>
                <div class="paragraph" para="101">
                    <span class="paranum">101</span>
                    <div class="bodytext">“ඉක්බිති බුදුරජතෙම දෙව්රම් වෙහෙරට ගොස් අනුශාසනා කළ සේක. බුදුරජුන් විසින් අනුශාසනා කරන ලද මම රහත් බවට පැමිණියෙමි.</div>
                </div>
                <div class="paragraph" para="102">
                    <span class="paranum">102</span>
                    <div class="bodytext">“ඉක්බිති (මාගේ පිරිවරවූ) ඒ භික්‍ෂූන් දහසකටද මම අනුශාසනා කෙළෙමි. එකල්හි මාගේ අනුශාසනය කරන්නාවූ ඔවුහුදු ආශ්‍රව රහිතයෝ (රහත්හු) වූහ.</div>
                </div>
                <div class="paragraph" para="103">
                    <span class="paranum">103</span>
                    <div class="bodytext">“එම ගුණයෙහි සතුටුවූ බුදුරජතෙම මහජනයා ඉදිරියෙහි, “කප්පින තෙමේ භික්‍ෂූනට ඔවා දෙන්නවුන් අතුරෙන් අග්‍රය” යි එතදග්‍රස්ථානයෙහි තැබූහ.</div>
                </div>
                <div class="paragraph" para="104">
                    <span class="paranum">104</span>
                    <div class="bodytext">“මින් (යම්) සියක් දහස්වන කපෙහි මා විසින් කරන ලද (ඒ පුණ්‍ය) කර්‍මය මෙහිදී විපාක දැක්විය. (දුන්නෙන්) මැනවින් මුදා හරින ලද වේගවත් හීයක් මෙන් (එම කර්‍ම ඵලය) මාගේ කෙළෙසුන් දැවීය.</div>
                </div>
                <div class="paragraph" para="105">
                    <span class="paranum">105</span>
                    <div class="bodytext">“මාගේ ක්ලේශයෝ දවන ලදහ. සියළු භවයෝ නසන ලදහ. ඇතෙකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="106">
                    <span class="paranum">106</span>
                    <div class="bodytext">“ඒකාන්තයෙන් බුද්ධශ්‍රේෂ්ඨයන් වහන්සේගේ සමීපයට මාගේ පැමිණීමක් විය. පමුණුවන ලද ත්‍රිවිද්‍යා ඇත්තෝය. බුදුරජාණන් වහන්සේගේ සසුන කරන ලදී.</div>
                </div>
                <div class="paragraph" para="107">
                    <span class="paranum">107</span>
                </div>
                <div class="centre ending">මෙහි මේ අයුරින් ආයුෂ්මත් මහා කප්පින තෙරුන් වහන්සේ මෙම ගාථාවන් වදාළ සේක.</div>
            </div>
            <div class="centre ct_sutta ending">මහාකප්පිනත්ථෙරස්සාපදානං තතියං.</div>
        </div>
        <div class="subhead ct_sutta" node-id="47214">
            <span class="subhead ct_sutta">4. දබ්බ ථේරාපදානය</span>
            <div class="subhead-contents">
                <div class="paragraph" para="108">
                    <span class="paranum">108</span>
                    <div class="bodytext">“පසැස් ඇත්තාවූ, සව් ලෝ (මැනවින්) දත්, පස් මරුන් දිනූ, පදුමුත්තර නම් බුදුරජතෙමේ මින් සියක් දහස්වන කපෙහි ලොව පහළවිය.</div>
                </div>
                <div class="paragraph" para="109">
                    <span class="paranum">109</span>
                    <div class="bodytext">“(සව් සත්නට) ඔවා දෙන්නාවූ, දහම් අවබෝධ කරවන්නාවූ, (එසේම ඔවුන් සසර සයුරින්) එතර කරවන්නාවූ, දේශනාවෙහි දක්‍ෂවූ බුදුරජතෙමේ බොහෝ ජන සමූහයා (සසරින්) එතර කරවූ සේක.</div>
                </div>
                <div class="paragraph" para="110">
                    <span class="paranum">110</span>
                    <div class="bodytext">“සව් සත්නට අනුකම්පා කරන්නාවූ, කාරුණීකවූ, හිත කැමති වන්නාවූ, (බුදුරජතෙම) පැමිණි සියළු තීර්ත්‍ථකයන් පන්සිල්හි පිහිටුවූහ.</div>
                </div>
                <div class="paragraph" para="111">
                    <span class="paranum">111</span>
                    <div class="bodytext">“මෙසේ (එම කාලය) තීර්ත්‍ථකයන්ගෙන් හිස්වූ, නිරවුල්වූ, තාදි ගුණ ඇති (පඤ්ච වශිතාවන්ගෙන්) වශීභූතවූ, රහතුන්ගෙන් විසිතුරුවූවක් විය.</div>
                </div>
                <div class="paragraph" para="112">
                    <span class="paranum">112</span>
                    <div class="bodytext">“එම බුදුරජතෙමේ අට පණස් රියනක් උසය. රන් ඇගෑවක් මෙන් බබලන්නේය. දෙතිස් මහා පුරිස් ලකුණු ඇත්තේය.</div>
                </div>
                <div class="paragraph" para="113">
                    <span class="paranum">113</span>
                    <div class="bodytext">“එකල්හි වර්‍ෂ ලක්‍ෂයක් ආයුෂ වෙයි. ඒතාක් කල් වැඩහුන්නාවූ (මෙම) සර්‍වඥතෙම බොහෝ ජන සමූහයා (සසරින්) එතර කළ සේක.</div>
                </div>
                <div class="paragraph" para="114">
                    <span class="paranum">114</span>
                    <div class="bodytext">“එකල්හි මම හංසවතී නගරයෙහි මහත් යසස් ඇති සිටු පුත්‍රයෙක් වූයේ, බුදුරජුන් වෙත එළඹ දම් දෙසුම් ඇසීමි.</div>
                </div>
                <div class="paragraph" para="115">
                    <span class="paranum">115</span>
                    <div class="bodytext">“භික්‍ෂූනට සෙනසුන් පනවන්නාවූ සිය සව්වෙකුට පසසන උන්වහන්සේගේ වචන අසා සතුටුවූ මම,</div>
                </div>
                <div class="paragraph" para="116">
                    <span class="paranum">116</span>
                    <div class="bodytext">“සංඝයා සහිතවූ ඒ බුදුරජුන්හට (දන්දීම් ආදීවූ) පින්කම් කොට (උන්වහන්සේගේ) පාමුල සිරසින් වැටී එම තනතුර පැතීමි.</div>
                </div>
                <div class="paragraph" para="117">
                    <span class="paranum">117</span>
                    <div class="bodytext">“එකල්හි ඒ මහාවීරවූ බුදුරජතෙමේ මාගේ පුණ්‍ය කර්‍මයට පසසමින් මෙසේ කීහ. “යමෙක් තෙම සංඝයා සහිත බුදුරජුන් සතියක් වැළඳවීද,</div>
                </div>
                <div class="paragraph" para="118">
                    <span class="paranum">118</span>
                    <div class="bodytext">“(හෙළ) පියුම් පතකට බඳු ඇස් ඇති, ශ්‍රේෂ්ඨවූ (පිරුණු) උරහිස් ඇති, රන්වන්වූ සිවි ඇති ඒ මේ සිටුපුතෙක් තෙම (මෙම) උතුම් තනතුර පතමින් මාගේ පාමුල වැටුනේද,</div>
                </div>
                <div class="paragraph" para="119">
                    <span class="paranum">119</span>
                    <div class="bodytext">“මින් සියක් දහස්වන කපින් මතුයෙහි ඔක්කාක කුලයෙහි උපදින්නාවූ, නම්න් ගෞතම නම්වූ බුදුරජතෙමේ ලොව පහළ වන්නේය.</div>
                </div>
                <div class="paragraph" para="120">
                    <span class="paranum">120</span>
                    <div class="bodytext">“එකල්හි මෙතෙම එම බුදුරජුන්ගේ දබ්බ නම්න් ප්‍රසිද්‍ධවූ, සෙනසුන් පනවන්නාවූ අගසව්වෙක් වන්නේය” (කියායි.)</div>
                </div>
                <div class="paragraph" para="121">
                    <span class="paranum">121</span>
                    <div class="bodytext">“මැනවින් කරන ලද එම කර්‍මය කරණකොටගෙනද, චිත්ත ප්‍රණිධීන් කරණකොටගෙනද, මම මිනිස් සිරුර හැර තව්තිසාවට ගියෙමි.</div>
                </div>
                <div class="paragraph" para="122">
                    <span class="paranum">122</span>
                    <div class="bodytext">“මම තෙසියවරක් දිව්‍ය රාජ්‍යය කරවිමි. පන්සියවරක් සක්විති රජ වීමි.</div>
                </div>
                <div class="paragraph" para="123">
                    <span class="paranum">123</span>
                    <div class="bodytext">“(කරවන ලද) මහත්වූ ප්‍රදේශ රාජ්‍යය (මෙතෙකැයි) ගණන් වශයෙන් ගිණිය නොහැකිය. එම කර්‍මයාගේ බලයෙන් හැමතන්හි සුව ඇත්තේ වීමි.</div>
                </div>
                <div class="paragraph" para="124">
                    <span class="paranum">124</span>
                    <div class="bodytext">“මින් (යට) එක් අනූවන කපෙහි මනොඥ ඇස් ඇති, සියළු ධර්‍මයන් විදසුන් නුවණින් දක්නාවූ විපස්සී නම් බුදුරජතෙමේ ලොව පහළවූහ.</div>
                </div>
                <div class="paragraph" para="125">
                    <span class="paranum">125</span>
                    <div class="bodytext">“තාදී ගුණ ඇති උන්වහන්සේගේ සියළු ආශ්‍රවයන් ක්‍ෂය කළ ශ්‍රාවකයෙකු ශුද්‍ධවූ උතුමෙකැයි දැනම දුෂ්ට සිත් ඇත්තේ නින්දා කෙළෙමි.</div>
                </div>
                <div class="paragraph" para="126">
                    <span class="paranum">126</span>
                    <div class="bodytext">“මම සළාකයක් ගෙන එම බුදුරජුන්ගේ මහර්ෂීවූ (රහත්) සව්වනට කිරිබතක් දුනිමි.</div>
                </div>
                <div class="paragraph" para="127">
                    <span class="paranum">127</span>
                    <div class="bodytext">“මම භද්‍ර කල්පයෙහි බ්‍රාහ්මණ කුලයෙහිවූ, මහත් යසස් ඇති, කථා කරන්නවුන් අතුරෙන් ශ්‍රේෂ්ඨවූ, නම්න් කාශ්‍යප නම්වූ බුදුරජතෙමේ ලොව පහළවිය.</div>
                </div>
                <div class="paragraph" para="128">
                    <span class="paranum">128</span>
                    <div class="bodytext">“ශ්‍රාවකයන් සහිතවූ හෙතෙම මිත්‍ථ්‍යාතීර්ත්‍ථකයන් මැඩ, සසුන බබුළුවා, හික්මවියයුතු ජනයන් හික්මවා පිරිනිවන් පෑහ.</div>
                </div>
                <div class="paragraph" para="129">
                    <span class="paranum">129</span>
                    <div class="bodytext">ශිෂ්‍යයන් සහිතවූ බුදුරජුන් පිරිනිවි කල්හි, සසුන පිරිහෙන කල්හි, කලකිරුණාවූ දෙවිවරු මිදූ (විසිරවූ) කෙස් ඇත්තාහු, කඳුලු පිරි මුහුණු ඇත්තාහු හැඬූහ. (කෙසේදයත්?)</div>
                </div>
                <div class="paragraph" para="130">
                    <span class="paranum">130</span>
                    <div class="bodytext">“දහම් ඇස නිවීයන්නේය. මනා ව්‍රත ඇති (ශ්‍රාවක)යන් නොදකින්නෙමු. සදහම් නොඅසන්නෙමු. අහෝ අපගේ පින් මද බවය (කියායි.)</div>
                </div>
                <div class="paragraph" para="131">
                    <span class="paranum">131</span>
                    <div class="bodytext">“එකල්හි මේ නිශ්චලවූ සියළු පෘථිවි තොමෝ වෙව්ළුම් සහිතව කම්පාවූවාය. සයුරද සෝක සහිතව මෙන් අනුකම්පා කටයුතු සේ නාද පැවැත්වීය.</div>
                </div>
                <div class="paragraph" para="132">
                    <span class="paranum">132</span>
                    <div class="bodytext">“සිව්දිගෙහිවූ, අමානුෂීකවූ භෙරිහු ශබ්ද පැවැත්වූහ. හාත්පස භයජනකවූ අසනීහු (හෙණ) පතිතවූහ.</div>
                </div>
                <div class="paragraph" para="133">
                    <span class="paranum">133</span>
                    <div class="bodytext">“අහසින් උල්කාවෝ පතිතවූහ. ධූමකේතූහුද පෙණුනාහුය. මෘග (ආදී)වූ ගොඩ උපදින සියළු සත්ත්‍ටවෝ අනුකම්පා කටයුතු සේ නාද පැවැත්වූහ.</div>
                </div>
                <div class="paragraph" para="134">
                    <span class="paranum">134</span>
                    <div class="bodytext">“ශාසන විනාශය පවසන දරුණු උත්පාත (භූත විකාරයන්) දැක කලකිරුණාවූ භික්‍ෂූන් සත් නමක්වූ අපි එකල්හි මෙසේ සිතීමු.</div>
                </div>
                <div class="paragraph" para="135">
                    <span class="paranum">135</span>
                    <div class="bodytext">“සසුනෙන් තොරවූ අපගේ ජීවිතයෙන් කම් නැත. අපි මහා වනයට පිවිස බුදුසසුනෙහි යෙදෙමුය” (කියායි.)</div>
                </div>
                <div class="paragraph" para="136">
                    <span class="paranum">136</span>
                    <div class="bodytext">“එකල්හි අරණෙහි උස්වූ පර්‍වතයක් දුටිමු. හිණිමගෙකින් (එම) පර්‍වතයට නැගී හිණිමග බිම හෙළීමු.</div>
                </div>
                <div class="paragraph" para="137">
                    <span class="paranum">137</span>
                    <div class="bodytext">“එකල්හි (එම පිරිස අතුරෙන්) සංඝ ස්ථවිර තෙමේ අපට (මෙසේ) අවවාද කෙළේය. “බුද්ධෝත්පාදය අතිශයින් දුර්ලභය. ශ්‍රද්‍ධා තොමෝද අතිශයින් දුර්ලභ වන්නීය. සසුනද ශේෂව ඇත්තේ ස්වල්පයකි.</div>
                </div>
                <div class="paragraph" para="138">
                    <span class="paranum">138</span>
                    <div class="bodytext">“අෂ්ට දුෂ්ටක්‍ෂණ විනිර්මුක්ත මෙම උතුම් මොහොත ඉක්මවූවෝ අනන්තවූ දුක් සයුරෙහි වැටෙත්. එහෙයින් සර්‍වඥ මතය (බුදුසසුන) පවත්නා කල්හිම (එම) යෙදීම කළයුතුයි.</div>
                </div>
                <div class="paragraph" para="139">
                    <span class="paranum">139</span>
                    <div class="bodytext">“ඒ (ඔවා දුන්) ස්ථවිරතෙමේ රහත්විය. උන්වහන්සේ අනුව ගිය (දෙවැන්නා) අනාගාමී විය. (ධර්මයෙහි) යෙදුනු සෙසු සිල්වතුන්වූ අපි (ඉන් චුතව) දෙව්ලොව ගියෙමු.</div>
                </div>
                <div class="paragraph" para="140">
                    <span class="paranum">140</span>
                    <div class="bodytext">“(අනාගාමීවූ තැනැත්තේ) හුදකලාව ශුද්ධාවාසයෙහිදී තරණය කළ සසර ඇත්තේ (රහත්ව) (එහදී) පිරිනිවන් පෑයේ (විය.) මමද, පුක්කුසාතී (රජ)ද, (එසේම) සහියද, බාහියද, කුමාර කස්සපදැයි (මෙසේ) අපි ඒ ඒ තන්හි උත්පත්ති වශයෙන් ගියාහු, ගෞතම බුදුරජුන් විසින් අනුකම්පා කරන ලද්දාවූ සසර බැඳුමින් මිදුනෝ වෙමු.</div>
                </div>
                <div class="paragraph" para="141">
                    <span class="paranum">141</span>
                </div>
                <div class="paragraph" para="142">
                    <span class="paranum">142</span>
                    <div class="bodytext">“මම මල්ල රටෙහි උපන්නේ මව් කුසෙහිදීම මාගේ මව මළා, චිතකයට නැංවූවා (එම මවගේ මෘත ශරීරයෙන්) වැටුනේ වෙමි.</div>
                </div>
                <div class="paragraph" para="143">
                    <span class="paranum">143</span>
                    <div class="bodytext">“කුස තණ ගොඩෙහි වැටුනේ, ඒ හේතුවෙන් “දබ්බ” යන නම්න් ප්‍රකටවූයේ වෙමි. බඹසර බලය කරණකොටගෙන මම සත් ඇවිරිදි වූයේ, (සසරින්) මිදුනේ වෙමි.</div>
                </div>
                <div class="paragraph" para="144">
                    <span class="paranum">144</span>
                    <div class="bodytext">“මම කිරිබත් (දන් දීමේ) විපාකයෙන් ආයු, වර්‍ණ, සැප, බල, ප්‍රඥා යන අඞ්ග පසකින් යුක්තවූයේ වෙමි. (රහතන් වහන්සේ කෙනෙකුට නින්දා කිරීමේ) අරියෝපවාද පාපය කරණකොටගෙන බෙහෙවින් චෝදනා ලබන ලදුයේද වෙමි.</div>
                </div>
                <div class="paragraph" para="145">
                    <span class="paranum">145</span>
                    <div class="bodytext">“දැන් මම කුසල් (රැස් කිරීම)ද, අකුසල් රැස් කිරීමද යන මේ දෙකම ඉක්මවූයේ වෙමි. පරම ශාන්තියවූ නිවනට පැමිණ ආශ්‍රව රහිතවූයේ වෙමි.</div>
                </div>
                <div class="paragraph" para="146">
                    <span class="paranum">146</span>
                    <div class="bodytext">“මනා ව්‍රත ඇති භික්‍ෂූන් තුටුකොට සෙනසුන් පැණවීමි. එම ගුණයෙහි තුටුවූ බුදුරජතෙම මා (සෙනසුන් පනවන භික්‍ෂූන් අතුරෙන් අග්‍රයයි) එතදග්‍රස්ථානයෙහි තැබූහ.</div>
                </div>
                <div class="paragraph" para="147">
                    <span class="paranum">147</span>
                    <div class="bodytext">“මාගේ ක්ලේශයෝ දවන ලදහ. සියළු භවයෝ නසන ලදහ. ඇතෙකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="148">
                    <span class="paranum">148</span>
                    <div class="bodytext">“ඒකාන්තයෙන් බුද්ධශ්‍රේෂ්ඨයන් වහන්සේගේ සමීපයට මාගේ පැමිණීමක් විය. පමුණුවන ලද ත්‍රිවිද්‍යා ඇත්තෝය. බුදුරජාණන් වහන්සේගේ සසුන කරන ලදී.</div>
                </div>
                <div class="paragraph" para="149">
                    <span class="paranum">149</span>
                </div>
                <div class="centre ending">මෙහි මේ අයුරින් ආයුෂ්මත් දබ්බ තෙරුන් වහන්සේ මෙම ගාථාවන් වදාළ සේක.</div>
            </div>
            <div class="centre ct_sutta ending">දබ්බමල්ලපුත්තත්ථෙරස්සාපදානං චතුත්ථං.</div>
        </div>
        <div class="subhead ct_sutta" node-id="47215">
            <span class="subhead ct_sutta">5. කුමාර කස්සප ථේරාපදානය</span>
            <div class="subhead-contents">
                <div class="paragraph" para="150">
                    <span class="paranum">150</span>
                    <div class="bodytext">“මින් ලක්‍ෂයක් වන කපෙහි සියලු ලොවට හිතවූ, වීරවූ පදුමුත්තර නම් ලෝකනායක (බුදුරජ) තෙමේ ලොව පහළවූහ.</div>
                </div>
                <div class="paragraph" para="151">
                    <span class="paranum">151</span>
                    <div class="bodytext">“එකල්හි මම වේදයෙහි පරතෙරට ගිය බමුණෙක්ව ප්‍රකටවූයේ, දිවා විහරණයෙහි හැසිරෙන්නේ, සිව් සස් දෙසන්නාවූ, දෙවියන් සහිත ලෝකයාට දහම් අවබෝධ කරන්නාවූ, මහජනයා ඉදිරියෙහි විචිත්‍ර කථිකයනට අගතැන් පත් සව්වෙකු වර්ණනය කරන්නාවූ,</div>
                </div>
                <div class="paragraph" para="152">
                    <span class="paranum">152</span>
                </div>
                <div class="paragraph" para="153">
                    <span class="paranum">153</span>
                    <div class="bodytext">“එකල්හි ප්‍රමුදිත සිත් ඇති මම තථාගතයන් වහන්සේ පවරා නන්රුවනින් බබලන මඩුවක් නොයෙක් රතු වත්වලින් සරසා, එහි සංඝයා සහිත බුදුන් වැළඳවීමි. සතියක් මුළුල්ලෙහි නොයෙක් අග රස බොජුනෙන් වළඳවා,</div>
                </div>
                <div class="paragraph" para="154">
                    <span class="paranum">154</span>
                </div>
                <div class="paragraph" para="155">
                    <span class="paranum">155</span>
                    <div class="bodytext">“මම නන් වන් මලින් ශ්‍රාවක සංඝයා සහිත බුදුරදුන් පුදා පාමුල වැටී එම තනතුර පැතීමි.</div>
                </div>
                <div class="paragraph" para="156">
                    <span class="paranum">156</span>
                    <div class="bodytext">“එකල්හි එම කරුණා ජලාශයක්වූ බුදුරජතෙම (මෙසේ) වදාළ සේක. “පියුමකට බඳු මුහුණු හා ඇස් ඇත්තාවූ, ප්‍රීති ප්‍රමොද්‍ය බහුලකොට ඇති, මැනවින් උඩට නැගාවූ ඌර්ධවාග්‍ර රෝම ඇති, ප්‍රීතිය අධික වීමෙන් විශාලවූ ඇස් ඇති, මාගේ සසුනෙහි ඇලුම් ඇති, මාගේ පාමුල වැටුනාවූ, (චිත්‍ර කථික භික්‍ෂූන් අතුරෙන් අග්‍රවීමය යන මේ) එකම අතට හැරුණු මනා අදහස් ඇති මේ බමුණු උතුමා බලව්. මෙතෙම විචිත්‍ර කථිකත්‍වයවූ ඒ මේ තනතුරු පතයි.</div>
                </div>
                <div class="paragraph" para="157">
                    <span class="paranum">157</span>
                </div>
                <div class="paragraph" para="158">
                    <span class="paranum">158</span>
                </div>
                <div class="paragraph" para="159">
                    <span class="paranum">159</span>
                    <div class="bodytext">“මින් සියක් දහස්වන කපෙහි ඔක්කාක කුලයෙහි උපන්නාවූ, ගොත්‍රයෙන් ගෞතම නම්වූ ශාස්තෘතෙමේ ලොව පහළවන්නේය.</div>
                </div>
                <div class="paragraph" para="160">
                    <span class="paranum">160</span>
                    <div class="bodytext">“උන්වහන්සේගේ ධර්මයෙහි දායාදීවු, ධර්‍මයෙන් නිර්මිත කළාක් වැනිවූ, ඖරස බුද්‍ධපුත්‍රවූ කුමාර කස්සප නම් ශාස්තෘ ශ්‍රාවකයෙක් වන්නේය.</div>
                </div>
                <div class="paragraph" para="161">
                    <span class="paranum">161</span>
                    <div class="bodytext">“(පුදන ලද) විසිතුරු පුෂ්ප වස්ත්‍රයන්ගේද, රත්නයන්ගේද බලයෙන් හෙතෙම විචිත්‍ර කථිකවූ භික්‍ෂූන් අතුරෙන් අග්‍ර බවට පැමිණෙන්නේය” (කියායි.)</div>
                </div>
                <div class="paragraph" para="162">
                    <span class="paranum">162</span>
                    <div class="bodytext">“මම මැනවින් කරන ලද එම කර්‍මය කරණකොටගෙනද, චිත්ත ප්‍රණිධීන් කරණකොටගෙනද, මිනිස් සිරුර හැර තව්තිසාවට උත්පත්ති වශයෙන් ගියෙමි.</div>
                </div>
                <div class="paragraph" para="163">
                    <span class="paranum">163</span>
                    <div class="bodytext">“රඟමඬල මැදට පත් නළුවෙකු මෙන්, භවය නමැති අහසෙහි කැරකෙමින්, ශාඛ මෘග පෝතකයෙක්ව මුව දෙනෙකුගේ කුසයෙහි පිළිසිඳ ගතිමි.</div>
                </div>
                <div class="paragraph" para="164">
                    <span class="paranum">164</span>
                    <div class="bodytext">“එකල්හි මා මව්කූස පිළිසිඳ ගත් කල්හි (මවගේ) මරණයට නියමිත වාරය එළඹ සිටියේය. ශාඛ මෘගරාජයා විසින් අතහැරදමනලද මාගේ මව්තොමෝ න්‍යග්‍රොධ මෘග රාජයා පිහිටකොට ගියාය.</div>
                </div>
                <div class="paragraph" para="165">
                    <span class="paranum">165</span>
                    <div class="bodytext">“එකල්හි ඒ න්‍යග්‍රොධ මෘග රාජයා විසින් මුදාගන්නාලද ඕතොමෝ මට මෙසේ අවවාද කළාහුය.</div>
                </div>
                <div class="paragraph" para="166">
                    <span class="paranum">166</span>
                    <div class="bodytext">“න්‍යග්‍රොධ මෘගයාම සේවනය කරව. ශාඛ මෘග රාජයා සමග නොවසව. ඉදින් ශාඛ මෘග රාජයා සමග වැස යම් ජිවත්විමක් වේ නම් (එයට වඩා) න්‍යග්‍රොධ මෘග රාජයා කෙරෙහි වැස මරණය යෙහෙකි.</div>
                </div>
                <div class="paragraph" para="167">
                    <span class="paranum">167</span>
                    <div class="bodytext">“එම න්‍යග්‍රොධ මෘග රාජයා විසින් අනුශාසනය කරන ලද මමද එසේම සෙස්සෝද, දුර රටක සිටියෙක් සිය ගෙදරට එන්නාක් මෙන් රම්‍යවූ තුෂිත දෙව්ලොව විසීම සඳහා ගියෝ (වෙමු.)</div>
                </div>
                <div class="paragraph" para="168">
                    <span class="paranum">168</span>
                    <div class="bodytext">“යලි කාශ්‍යප බුදුරජුන්ගේ සසුන පිරිහී යන කල්හි කඳු මුදුනකට නැගී, බුදුසසුනෙහි යෙදී,</div>
                </div>
                <div class="paragraph" para="169">
                    <span class="paranum">169</span>
                    <div class="bodytext">“දැන් මම රජගහනුවර සිටු කුලයක උපන්නේ වෙමි. කුස පිළිසිඳගත් දරු ගැබ් ඇති (එහෙත් එය නොදත්) මාගේ මව් තොමෝ අනගාර්‍ය්‍ය නම්වූ සසුනෙහි පැවිදි වූවාය.</div>
                </div>
                <div class="paragraph" para="170">
                    <span class="paranum">170</span>
                    <div class="bodytext">“දරුගැබ් සහිත බව (පසුව දැන සෙසු භික්‍ෂුණීහු) ඇය දෙව්දත් තෙරුන් වෙත පැමිණවූහ. එම දෙව්දත් තෙමේ, “මේ පවිටු භික්‍ෂුණිය(ගේ) (සිවුරු හැරවීමෙන්) ලිඞ්ග ශාසනය කරව්” යයි කිය.</div>
                </div>
                <div class="paragraph" para="171">
                    <span class="paranum">171</span>
                    <div class="bodytext">“දැනුදු මුනීන්‍ද්‍රවූ බුදුරජුන් විසින් අනුකම්පා කරන ලද්දී, මාගේ මව් තොමෝ භික්‍ෂුණී ආශ්‍රමයේදීම, සුව ඇත්තී (මා) ප්‍රසූත කළාය.</div>
                </div>
                <div class="paragraph" para="172">
                    <span class="paranum">172</span>
                    <div class="bodytext">“එය දැන කොසොල් රජ තෙමේ මා කුමර පෙරහැරින් පෝෂණය කෙළේය. මම නම්න් කාශ්‍යප නම් වූයේ (ද වෙමි.)</div>
                </div>
                <div class="paragraph" para="173">
                    <span class="paranum">173</span>
                    <div class="bodytext">“මහා කාශ්‍යප තෙරුන් නිසා මම කුමාර කාශ්‍යපයයි (ප්‍රසිද්‍ධ විය.) කය තුඹසකොට සමකොට බුදුරජුන් (විසින් කළ) දෙසුම අසා-</div>
                </div>
                <div class="paragraph" para="174">
                    <span class="paranum">174</span>
                    <div class="bodytext">“එහෙයින් මාගේ සිත තෘෂ්ණාදියෙන් දැඩිකොට අල්වා ගැනීමක් නොකොට හැම ලෙසින්ම (ආශ්‍රවයන් කෙරෙන්) මිදුනේය. (මම පායාසිරාජන්‍යයා) දමනය කොට (චිත්‍ර කථික භික්‍ෂූන් අතුරෙන්) එතදග්‍ර ස්ථානයට පැමිණියෙමි.</div>
                </div>
                <div class="paragraph" para="175">
                    <span class="paranum">175</span>
                    <div class="bodytext">“මාගේ ක්ලේශයෝ දවන ලදහ. සියළු භවයෝ නසන ලදහ. ඇතෙකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="176">
                    <span class="paranum">176</span>
                    <div class="bodytext">“ඒකාන්තයෙන් බුද්ධශ්‍රේෂ්ඨයන් වහන්සේගේ සමීපයට මාගේ පැමිණීමක් විය. පමුණුවන ලද ත්‍රිවිද්‍යා ඇත්තෝය. බුදුරජාණන් වහන්සේගේ සසුන කරන ලදී.</div>
                </div>
                <div class="paragraph" para="177">
                    <span class="paranum">177</span>
                </div>
                <div class="centre ending">මෙහි මේ අයුරින් ආයුෂ්මත් කුමාරකස්සප තෙරුන් වහන්සේ මෙම ගාථාවන් වදාළ සේක.</div>
                <div class="centre ending">කුමාරකස්සපත්ථෙරස්සාපදානං පඤ්චමං.</div>
            </div>
            <div class="centre ct_sutta ending">සූවිසිවැනි බණ වරයි.</div>
        </div>
        <div class="subhead ct_sutta" node-id="47216">
            <span class="subhead ct_sutta">6. බාහිය ථේරාපදානය</span>
            <div class="subhead-contents">
                <div class="paragraph" para="178">
                    <span class="paranum">178</span>
                    <div class="bodytext">“මින් (පෙර) සියක් දහස්වන කපෙහි මහත් ප්‍රභා ඇති, තිලොවට අග්‍රවූ, නම්න් පදුමුත්තර නම්වූ බුදුරජතෙම ලොව පහළවිය.</div>
                </div>
                <div class="paragraph" para="179">
                    <span class="paranum">179</span>
                    <div class="bodytext">“එකෙනෙහි දහම් අවබෝධ කරන බැවින්) ක්‍ෂිප්‍රාභිඥවූ භික්‍ෂුවකගේ ගුණයට පසසන බුදුරජුන්ගේ (දෙසුම) අසා ඔදවැඩි සිත් ඇති මම මහාර්ෂීවූ (එම) බුදුරජුන්හට පුද සත්කාරකොට-</div>
                </div>
                <div class="paragraph" para="180">
                    <span class="paranum">180</span>
                    <div class="bodytext">“එකල්හි මම සිසුන් (ශ්‍රාවක සංඝයා) සහිත බුදුරජුන්හට සතියක් මුළුල්ලෙහි දන් දී, සම්බුදුරජුන් වැඳ එම තනතුර පැතීමි.</div>
                </div>
                <div class="paragraph" para="181">
                    <span class="paranum">181</span>
                    <div class="bodytext">“ඉක්බිති බුදුරජතෙම මට මෙසේ පැවසූහ. ‘මාගේ පාමුල වැටුනාවූ, පහන්වූ ඇස් හා මුහුණු ඇති, රන්හුයින් යාගයෙහිදි දැමූ පූනනූල් සහිත සිරුරු ඇති, සුදු පැහැ ඇඟ සිවි ඇති, එල්බෙන (ඉදීමෙන්) රතු බිඹුඵල වැනි දෙතොල් ඇති, මුවහත් තියුණු අවියකින් (මැද) සමකළාක් වැනි දත් ඇති, අති බොහෝවූ ගුණය හා බලය ඇති, මැනවින් උඩට නැඟුණාවූ ඌර්ධවාග්‍ර රෝම ඇති, ගුණ නමැති සැඩපහරට ස්ථානයක්වූ, ප්‍රීතියෙන් මැනවින් පුබුදුව ගිය මුහුණු ඇති මෙම බමුණා (දෙස) බලව්.</div>
                </div>
                <div class="paragraph" para="182">
                    <span class="paranum">182</span>
                </div>
                <div class="paragraph" para="183">
                    <span class="paranum">183</span>
                </div>
                <div class="paragraph" para="184">
                    <span class="paranum">184</span>
                    <div class="bodytext">“මෙතෙම ක්‍ෂිප්‍රාභිඥා (එකෙණෙහි දහම් අවබෝධ කරන්නාවූ) භික්‍ෂුවගේ (එම) තනතුර පතයි. අනාගතයෙහි ගෞතම නම් බුදුරජතෙම(ලොව පහළ) වන්නේය.</div>
                </div>
                <div class="paragraph" para="185">
                    <span class="paranum">185</span>
                    <div class="bodytext">“උන්වහන්සේගේ ධර්‍මයෙහි දායාදීවූ, ධර්‍මයෙන් නිර්මිත කළාක් වැනිවූ, ඖරස (බුද්‍ධ) පුත්‍රවූ, නම්න් බාහිය නම්වූ ශාස්තෘ ශ්‍රාවකයෙක් වන්නේය.</div>
                </div>
                <div class="paragraph" para="186">
                    <span class="paranum">186</span>
                    <div class="bodytext">“එකල්හි ඉතා සතුටුවූයේ නැගිට දිවි ඇතිතාක් බුදුරජුන්හට සත්කාරකොට (ඉන්) චුතවූයේ සිය ගෙදරට යන්නාක් මෙන් ස්වර්‍ගයට ගියෙමි.</div>
                </div>
                <div class="paragraph" para="187">
                    <span class="paranum">187</span>
                    <div class="bodytext">“මම එම කර්‍මයාගේ බලයෙන් දෙවිවූයේ හෝ මිනිස්වූයේ හෝ සුඛිතවූයේ සැරිසරා සම්පත් අනුභව කෙළෙමි.</div>
                </div>
                <div class="paragraph" para="188">
                    <span class="paranum">188</span>
                    <div class="bodytext">“යලි කාශ්‍යප බුදුරජාණන් වහන්සේගේ සසුන පිරිහී යන කල්හි කඳු මුදුනකට නැගී, බුදුසසුනෙහි යෙදී,</div>
                </div>
                <div class="paragraph" para="189">
                    <span class="paranum">189</span>
                    <div class="bodytext">“පිරිසිදු සිල් ඇති, ප්‍රඥාවෙන් යුතුවූ, බුදුසසුන් කරන්නාවූ (අපි) පස්දෙනෙක් ඉන් චුතවූවාහු දෙව්ලොවට (උත්පත්ති වශයෙන්) ගියෙමු.</div>
                </div>
                <div class="paragraph" para="190">
                    <span class="paranum">190</span>
                    <div class="bodytext">“ඉක්බිති හාරුකච්ඡ නම් උතුම් නගරයෙහි මම උපන්නේ “බාහික” (නමැත්තේ වීමි.) අනතුරුව නැවකින් අප්‍රකට සයුරට පිවිසියේ,</div>
                </div>
                <div class="paragraph" para="191">
                    <span class="paranum">191</span>
                    <div class="bodytext">“ඉක්බිති කිහිප දිනක් ගොස් නැව බිඳුනේය. එකල්හි (දැති) මුවර (ආදී චණ්ඩ මත්ස්‍ය)යනට ආකරවූ ඝොර බිරුම් (සයුරෙහි) වැටුනේ,</div>
                </div>
                <div class="paragraph" para="192">
                    <span class="paranum">192</span>
                    <div class="bodytext">“එකල්හි මම වෑයම්කොට මහසයුර තරණයකොට (වෙහෙස කරණකොටගෙන) මඳවූ නුවණැත්තේ උතුම් සුප්පාරක පටුනට පැමිණියේ,</div>
                </div>
                <div class="paragraph" para="193">
                    <span class="paranum">193</span>
                    <div class="bodytext">“සිහින් දර පතුරුවලින් ගොතා කළ වස්ත්‍රයක් හැඳ ගමට පිඬු පිණිස ගියෙමි. එකල්හි (එම ගමෙහි) එම ජන තෙමේ තුටුවූයේ මෙසේ කීය. “මේ රහත් කෙනෙක් මෙහි පැමිණියේය.</div>
                </div>
                <div class="paragraph" para="194">
                    <span class="paranum">194</span>
                    <div class="bodytext">“අපි මොහුට ආහාරයෙන්ද, පානයෙන්ද, වස්ත්‍රයෙන්ද, සයනයෙන්ද, බෙහෙතින්ද සත්කාරකොට සැප ඇත්තෝ වෙමු” (කියායි.)</div>
                </div>
                <div class="paragraph" para="195">
                    <span class="paranum">195</span>
                    <div class="bodytext">“එකල්හි ප්‍රත්‍යලාභීවූයේ එම ගම්වැසියන් විසින් පුද සැළකිළි කරන ලදුයේ මම රහතෙක් වීමි. නුනුවණින් අදහසක් ඉපිදවීමි.</div>
                </div>
                <div class="paragraph" para="196">
                    <span class="paranum">196</span>
                    <div class="bodytext">“ඉක්බිති පෙර එකට මහණදම් පුරමින් සිට බඹලොව උපන් අනාගාමි බ්‍රහ්ම දේවතාවෙක් මාගේ සිත දැන, “තෝ (නිර්‍වාණගාමී) උපාය මාර්‍ගය දන්නෙක් නොවෙහිය. තෝ කවර හෙයකින් රහතෙක් වෙහිදැ” යි චෝදනා කෙළේය.</div>
                </div>
                <div class="paragraph" para="197">
                    <span class="paranum">197</span>
                    <div class="bodytext">“ඔහු විසින් චෝදනා කරන ලද මම කලකිරුනේ, එකල්හි ඔහුගෙන් (මෙසේ) විචාළෙමි. “මේ රහත්හු නම් කවරහු වෙත්ද, ඒ නරෝත්තමවූ රහත්හු ලෝකයෙහි කොහි වෙසෙත්ද?” (කියායි.)</div>
                </div>
                <div class="paragraph" para="198">
                    <span class="paranum">198</span>
                    <div class="bodytext">“සැවැත්නුවර කොසොල් (රජ) මැදුරෙහි, සම්පූර්‍ණවූ ප්‍රඥා ඇති, උතුම්වූ මහා නුවණැති, ආශ්‍රව රහිතවූ (රහත්වූ) ඒ ශාක්‍ය පුත්‍රවූ බුදුරජතෙමේ රහත්බවට පැමිණීම පිණිස දහම් දෙසත්.</div>
                </div>
                <div class="paragraph" para="199">
                    <span class="paranum">199</span>
                    <div class="bodytext">“එකල්හි ඔහුගේ වචනය අසා ලබන ලද නිධායනයත් ඇති දුගියෙකු මෙන් අතිශයින් පිණාගියේ, ඉතා විෂ්මය පත්වූයේ, ඔදවැඩි සිත් ඇත්තේ, අතිශයින් දැකුම්කළුවූ, අනන්තවූ, සත්ත්‍ව-සංස්කාර අවකාශ ලෝකයන් විෂයයෙහි විනිවිද ගිය නුවණ ඇති, අර්හත්වූ, උතුම්වූ බුදුරජුන් දැකීමට,</div>
                </div>
                <div class="paragraph" para="200">
                    <span class="paranum">200</span>
                    <div class="bodytext">“එකල්හි ඉන් වහා නික්ම, පිරිසිදු මුහුණක් ඇති බුදුරජුන් කවදා දකිම්දැයි රම්‍යවූ විජිත නම් වනයට එළඹ, ලෝක නන්‍දනවූ බුදුරජුන් කොහිදැයි බමුණන්ගෙන් විචාළෙමි.</div>
                </div>
                <div class="paragraph" para="201">
                    <span class="paranum">201</span>
                    <div class="bodytext">“ඉක්බිති (ඔවුහු) මෙසේ කීහ. දෙවි මිනිසුන් විසින් වඳින ලද්දාවූ බුදුරජතෙම පිඬු සිඟීමෙහි අදහස් ඇත්තේ නගරයට පිවිසි සේක. ඉදින් වහා බුදුරජුන් දැකීමෙහි උත්සාවත්වූයේ (වෙහි නම්) ඒ අග්‍ර පුද්ගලවූ බුදුරජුන් වෙත එළඹ වඳුව” (කියායි.)</div>
                </div>
                <div class="paragraph" para="202">
                    <span class="paranum">202</span>
                    <div class="bodytext">“ඉක්බිති මම වහා උතුම්වූ සැවැත්නුවරට ගොස් ගිජුකම හා ආශාවෙන් තොරව පිඬු පිණිස හැසිරෙන්නාවූ එම බුදුරජුන් දුටිමි.</div>
                </div>
                <div class="paragraph" para="203">
                    <span class="paranum">203</span>
                    <div class="bodytext">“(වාත්‍රිංශද්වර අශීත්‍යනු ව්‍යඤ්ජන) ශ්‍රීයගේ නිවාසස්ථානය මෙන් බබලන සූර්‍ය්‍යයාගේ දිප්තියට බඳු දීප්තිමත් මුහුණු ඇති, නිසසල ඇස් ඇති, අමා බෙදන්නෙකු මෙන් පාත්‍රගත් අත් ඇති,</div>
                </div>
                <div class="paragraph" para="204">
                    <span class="paranum">204</span>
                    <div class="bodytext">“එම බුදුරජුන් වෙත එළඹ මම පාමුල වැටී, “උවදුරු සහිත මාර්‍ගයෙහි මංමුලාවී නටුවහුට ගෞතමයන් වහන්ස, පිහිටවනු මැනව” යි මෙම වචනය කීමි.</div>
                </div>
                <div class="paragraph" para="205">
                    <span class="paranum">205</span>
                    <div class="bodytext">“මම සත්ත්‍වයින් සසර සයුරින් එතර කිරීම පිණිස පිඬු පිණිස හැසිරෙමි. තට ධර්‍ම කථාවට කාලය නොවේවා” යයි (විපස්සී බුදුරදුන් පටන්) සත්වැනි මුනිවූ බුදුරජතෙමේ වදාළ සේක.</div>
                </div>
                <div class="paragraph" para="206">
                    <span class="paranum">206</span>
                    <div class="bodytext">“එකල්හි දහම්හි ලොල්වුයේ, නැවන නැවතත් බුදුරජුන් අයැදීමි. එම බුදුරජතෙම ගැඹුරුවූ, ශූන්‍යතා ලක්‍ෂණවු, නිර්‍වාණ පදයවූ ධර්‍මය මට දෙසීය.</div>
                </div>
                <div class="paragraph" para="207">
                    <span class="paranum">207</span>
                    <div class="bodytext">“(මම) පිරිහුනු ආයුෂ ඇත්තේ, උන්වහන්සේගේ ධර්‍මය අසා ආශ්‍රවක්‍ෂයවූ නිවණට පැමිණියෙමි. (අසරණ යනට) අනුකම්පා කරන්නාවූ ශාස්තෘන් වහන්සේ ආශ්චර්‍ය්‍යසේක් මැයි.</div>
                </div>
                <div class="paragraph" para="208">
                    <span class="paranum">208</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහ. මා විසින් බුදුරජාණන් වහන්සේගේ සසුන කරන ලදී.</div>
                </div>
                <div class="paragraph" para="209">
                    <span class="paranum">209</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="210">
                    <span class="paranum">210</span>
                    <div class="bodytext">“සිව් පිළිසිඹියාවෝද, අෂ්ට විමෝක්‍ෂයෝද, ෂඩභිඥාවෝද, සාක්‍ෂාත් කරණ ලදී. බුදුරජාණන් වහන්සේගේ සසුනද කරණ ලදී. මෙහි මේ අයුරින් ආයුෂ්මත් බාහිය තෙරුන් වහන්සේ මෙම ගාථාවන් වදාළසේක.</div>
                </div>
                <div class="paragraph" para="211">
                    <span class="paranum">211</span>
                    <div class="bodytext">“භූතාවිෂ්ඨවූ දෙනක විසින් (පහරදී) කසලගොඩට හෙලනු ලැබූ බාහිය දාරුචීරිය තෙමේ මෙසේ තමාගේ වචනය පිළිබඳ තොරතුරු පැවසීය.</div>
                </div>
                <div class="paragraph" para="212">
                    <span class="paranum">212</span>
                    <div class="bodytext">“මහ නුවණැති ඒ වීරවූ දාරුචීරය තෙමේ උතුම් සැවැත්පුරයෙහිදී තමාගේ පෙර සිරිත පවසා පිරිනිවන් පෑවේය.</div>
                </div>
                <div class="paragraph" para="213">
                    <span class="paranum">213</span>
                    <div class="bodytext">“නුවරින් නික්මෙන්නාවූ (විපස්සී බුදුරදුන් පටන්) සත්වැනි ඎෂිවූ, ගෞතම බුදුරජතෙමේ, සිහින් දර පතුරුවලින් ගොතා කළ වස්ත්‍රයක් දරන්නාවූ, නැණවත්වූ, බැහැර කරන ලද බාහිර වචන ඇති, බිම වැටුනාවූ, දැමුනාවූ, වැටුනු ඉන්‍ද්‍ර කේතු (වල්ගාතරු)වක් වැනිවූ, අවසන්වූ ආයුෂ ඇති, ඉක්මගිය කෙළෙස් ඇති, බුදුසසුන කරන්නාවූ ඒ බාහිය (තෙරුන්) දැක,</div>
                </div>
                <div class="paragraph" para="214">
                    <span class="paranum">214</span>
                </div>
                <div class="paragraph" para="215">
                    <span class="paranum">215</span>
                    <div class="bodytext">“ඉක්බිති ශාස්තෘතෙමේ සසුනෙහි නිරත ශ්‍රාවකයන් ඇමතීය. (අමතා) මේ සමාන බ්‍රහ්මචර්‍ය්‍යය ඇත්තහුගේ සිරුර ගනිව්. ගෙනගොස් ආදාහනය කරව්.</div>
                </div>
                <div class="paragraph" para="216">
                    <span class="paranum">216</span>
                    <div class="bodytext">“සෑයක් කරව්. (ඒ සෑයටද) පුදව්. ඒ මහා නුවණ ඇත්තේ පිරිනිවන් පෑවේය. මාගේ වචනය කරන්නාවූ, සුවචවූ මේ ශ්‍රාවකතෙමේ වහා දහම් අවබෝධ කරගන්නා භික්‍ෂුන් අතුරෙන් අග්‍රය.</div>
                </div>
                <div class="paragraph" para="217">
                    <span class="paranum">217</span>
                    <div class="bodytext">“අත්‍ථ විරහිත පදයෙන් යුක්තවූ ගාථාවෝ ඉදින් දහසෙක් නමුදු (උතුම් නොවෙති.) යම් ගාථාවක් අසා (පුද්ගලතෙමේ) සන්සිඳේද, (එබඳු) එක ගාථා පදය නමුදු ශ්‍රේෂ්ඨය.</div>
                </div>
                <div class="paragraph" para="218">
                    <span class="paranum">218</span>
                    <div class="bodytext">“යම් තැනෙක්හි ආපෝ ධාතුවවූ ජලයද, පඨවි ධාතුව වූ පෘථිවියද, තේජෝ ධාතුවවූ ගින්නද, වායෝ ධාතුව වූ වාතයද, ස්ථිරව නොපිහිටා නම් එහි (ඔසධිතාරකා ආදී) පිරිසිදු රැස් ඇති වස්තූහු නොබබලත්. හිරු ප්‍රකටව නොපෙනේ.</div>
                </div>
                <div class="paragraph" para="219">
                    <span class="paranum">219</span>
                    <div class="bodytext">“එහි සඳු බබලයි. එහි අඳුරද නැත. (එසේම) යම් කලෙක්හි (බහා තබන ලද පව් ඇති බැවින්) බ්‍රාහ්මණයයිද, මොන්‍යෙය ගුණයෙන් යුත් බැවින් මුනියයිද තෙමේම දැන ගත්තේ නම් එකල්හි හේ රූපාවචර ලෝකයන්ගේද, අරූපාවචර ලෝකයන්ගේද, සැපදුක්වලින් මිදේය” යි මෙසේ තිලොවට පිළිසරණවූ (අනාථයන්ට) නාථවූ බුදුරජතෙම වදාළ සේක.</div>
                </div>
                <div class="paragraph" para="220">
                    <span class="paranum">220</span>
                </div>
                <div class="centre ending">මෙහි මේ අරින් ආයුෂ්මත් බාහිය තෙමේ මෙම ගාථාවන් වදාළ සේක.</div>
            </div>
            <div class="centre ct_sutta ending">බාහියත්ථෙරස්සාපදානං ඡට්ඨං.</div>
        </div>
        <div class="subhead ct_sutta" node-id="47217">
            <span class="subhead ct_sutta">7. කොඨිත ථේරාපදානය</span>
            <div class="subhead-contents">
                <div class="paragraph" para="221">
                    <span class="paranum">221</span>
                    <div class="bodytext">“පසැස් ඇති, සියළු ලෝකයන් (තත්වූ පරිදි) දැනගත්තාවූ, පස්මරුන් දිනූ, පදුමුත්තර නම් බුදුරජතෙමේ පින් (පෙර) සියක් දහස්වන කපෙහි ලොව පහළවිය.</div>
                </div>
                <div class="paragraph" para="222">
                    <span class="paranum">222</span>
                    <div class="bodytext">“සව්සත්හට ඔවා දෙන්නාවූ, දහම් අවබෝධ කරවන්නාවූ, (සත්ත්‍වයන් සසරින්) එතර කරන්නාවූ, දේශනාවෙහි දක්‍ෂවූ, බුදුරජතෙම බොහෝ ජන සමුහයා සසරින් එතර කරවූහ.</div>
                </div>
                <div class="paragraph" para="223">
                    <span class="paranum">223</span>
                    <div class="bodytext">“සව් සත්හට අනුකම්පා කරන්නාවූ, කාරුණීකවූ, හිත කැමැත්තාවූ (එම බුදුරජතෙම) පැමිණි සියළු තීර්ත්‍ථකයන් පන්සිල්හි පිහිටුවූහ.</div>
                </div>
                <div class="paragraph" para="224">
                    <span class="paranum">224</span>
                    <div class="bodytext">“මෙසේ (එම කාලය) තීර්ත්‍ථකයන්ගෙන් හිස්වූ, නිරවුල්වූ, තාදී ගුණ ඇති, (පඤචවශිතාවන්ගෙන්) වශීභූතවූ, රහතුන්ගෙන් විසිතුරුවූවක් විය.</div>
                </div>
                <div class="paragraph" para="225">
                    <span class="paranum">225</span>
                    <div class="bodytext">“එම බුදුරජතෙම අටපණස් රියනක් උසය. රන් ඇගෑවක් මෙන් බබලන්නේය. දෙතිස් මහා පුරිස් ලකුණු ඇත්තේය.</div>
                </div>
                <div class="paragraph" para="226">
                    <span class="paranum">226</span>
                    <div class="bodytext">“එකල්හි වර්‍ෂ ලක්‍ෂයක් ආයුෂ වෙයි. ඒතාක් කල් වැඩහුන්නාවූ මෙහි සර්‍වඥතෙම බොහෝ ජන සමූහයා (සසරින්) එතර කළ සේක.</div>
                </div>
                <div class="paragraph" para="227">
                    <span class="paranum">227</span>
                    <div class="bodytext">“එකල්හි මම හංසවතී නගරයෙහි වේදයෙහි පරතෙරට ගිය බමුණෙක් වූයේ, බුදුරජුන් වෙත එළඹ දම් දෙසුම් ඇසීමි.</div>
                </div>
                <div class="paragraph" para="228">
                    <span class="paranum">228</span>
                    <div class="bodytext">“එකල්හි ඒ වීරවූ බුදුරජතෙමේ අර්ත්‍ථයෙහිද, ධර්‍මයෙහිද, නිරුක්තියෙහිද, ප්‍රතිභානයෙහිද යන (මෙහි) දක්‍ෂවූ ප්‍රභේද ගත ප්‍රතිසම්භිදා ඥාන ඇති ශ්‍රාවකයෙකු,</div>
                </div>
                <div class="paragraph" para="229">
                    <span class="paranum">229</span>
                    <div class="bodytext">“එතදග්‍රස්ථානයෙහි තැබූහ. එය අසා ප්‍රමුදිතවූ මම එකල්හි ශ්‍රාවකයන් සහිත උතුම්වූ බුදුරජුන් සතියක් වැළඳවීමි.</div>
                </div>
                <div class="paragraph" para="230">
                    <span class="paranum">230</span>
                    <div class="bodytext">“මම බුද්‍ධිසාගරවූ බුදුරජුන් ශිෂ්‍යයන් සහිතව වස්ත්‍රයන්ගෙන් (සිවුරුවලින්) හඳවා, පාමුලෙහි වැටී, එම තනතුර පැතීමි.</div>
                </div>
                <div class="paragraph" para="231">
                    <span class="paranum">231</span>
                    <div class="bodytext">“ඉක්බිති ලෝකාග්‍රවූ බුදුරජතෙම මෙසේ වදාළසේක. “මාගේ පාමුලෙහි නැමුනාවූ, පියුම් ගැබකට බඳු පැහැ ඇති මේ උතුම් බමුණා දෙස බලව්.</div>
                </div>
                <div class="paragraph" para="232">
                    <span class="paranum">232</span>
                    <div class="bodytext">“මෙතෙම ඒ සිව් පිළිසිඹියාවන් දත්, ශ්‍රේෂ්ඨවූ භික්‍ෂුවගේ තනතුර පතයි. (මෙහු තුල ඇති) එම ශ්‍රද්‍ධාවෙන්ද, ත්‍යාගයෙන්ද, දහම් ඇසීමෙන් (යන මෙකී ගුණ කරණකොටගෙන)</div>
                </div>
                <div class="paragraph" para="233">
                    <span class="paranum">233</span>
                    <div class="bodytext">“සියළු තන්හි සුව ඇත්තේව, කුදු මහත් භවයෙහි සැරිසරා, මතු කාලයෙහි මනොරථය ලබන්නෙහිය.</div>
                </div>
                <div class="paragraph" para="234">
                    <span class="paranum">234</span>
                    <div class="bodytext">“මින් සියක් දහස්වන කපෙහි ඔක්කාක කුලයෙහි උපන්නාවූ, නම්න් ගෞතම නම්වූ ශාස්තෘතෙමේ ලොව පහළ වන්නේය.</div>
                </div>
                <div class="paragraph" para="235">
                    <span class="paranum">235</span>
                    <div class="bodytext">“උන්වහන්සේගේ ධර්‍මයෙහි දායාදීවූ, ධර්‍මයෙන් නිර්මිත කළාක් වැනිවූ, ඖරස (බුද්‍ධ) පුත්‍රවූ, නම්න් කොඨිත නම්වූ ශාස්තෘ ශ්‍රාවකයෙක් වන්නේය” (කියායි.)</div>
                </div>
                <div class="paragraph" para="236">
                    <span class="paranum">236</span>
                    <div class="bodytext">“එකල්හි එය අසා සතුටුවූයේම දිවි ඇතිතාක් මෙත් සිත් ඇත්තේ, සිහි ඇත්තේ, ප්‍රඥාවෙන් යුක්තවූයේ, බුදුරජුනට (වතාවත් කිරීම් වශයෙන්) පරිවරණය කෙළෙමි.</div>
                </div>
                <div class="paragraph" para="237">
                    <span class="paranum">237</span>
                    <div class="bodytext">“මම එම කර්‍ම විපාකය කරණකොටගෙනද, චිත්ත ප්‍රණිධීන් කරණකොටගෙනද, මිනිස් සිරුර හැර තව්තිසාවට (උත්පත්ති වශයෙන්) ගියෙමි.</div>
                </div>
                <div class="paragraph" para="238">
                    <span class="paranum">238</span>
                    <div class="bodytext">“මම තෙසිය වාරයක් දිව්‍ය රාජ්‍යය කරවීමි. පන්සිය වරක් සක්විති රජ වීමි.</div>
                </div>
                <div class="paragraph" para="239">
                    <span class="paranum">239</span>
                    <div class="bodytext">“(කරවන ලද) මහත්වූ ප්‍රදේශ රාජ්‍යය (මෙතෙකැයි) ගණන් වශයෙන් ගිණිය නොහැකිය. එම කර්‍මයාගේ බලයෙන් සියළු තන්හි සුඛිතවූයේ වෙමි.</div>
                </div>
                <div class="paragraph" para="240">
                    <span class="paranum">240</span>
                    <div class="bodytext">“දෙව් අත්බැව්හිද, මිනිස් අත්බැව්හිද, (යන) දෙඅත්බැව්හි සැරිසරමි. අනික් ගතියකට නොයමි. රැස් කරන ලද පුණ්‍ය කර්‍මයාගේ මේ විපාකයයි.</div>
                </div>
                <div class="paragraph" para="241">
                    <span class="paranum">241</span>
                    <div class="bodytext">“කැත් කුලයෙහිද, යලි බමුණු කුලයෙහිද යන (මෙම) දෙකුලයෙහි උපදිමි. නීච කුලයෙහි නොඋපදිමි. රැස් කරන ලද පුණ්‍ය කර්‍මයාගේ මේ විපාකයයි.</div>
                </div>
                <div class="paragraph" para="242">
                    <span class="paranum">242</span>
                    <div class="bodytext">“මම පශ්චිම භවය පැමිණි කල්හි බමුණෙක් වීමි. සැවැත්නුවර මහත් ධන ඇති බමුණු කුලයක උපන්නේය.</div>
                </div>
                <div class="paragraph" para="243">
                    <span class="paranum">243</span>
                    <div class="bodytext">“මාගේ මව්තොමෝ චන්‍ද්‍රවතී නම් වූවාය. පියතෙම අස්සලා නම් විය. යම් කලෙක්හි බුදුරජතෙම මාගේ පියා සර්‍ව ශුද්‍ධියෙන් හෙවත් රහත් බවට පැමිණවීමෙන් හික්මවීද,</div>
                </div>
                <div class="paragraph" para="244">
                    <span class="paranum">244</span>
                    <div class="bodytext">“එකල්හි බුදුරජුන් කෙරෙහි පහන්වූයේ අනගාර්‍ය්‍ය නම්වූ සසුනෙහි පැවිදිවීමි. මෞද්ගල්‍යාන තෙමේ ආචාර්‍ය්‍ය විය. ශාරීපුත්‍ර තෙමේ උපාධ්‍යාය විය.</div>
                </div>
                <div class="paragraph" para="245">
                    <span class="paranum">245</span>
                    <div class="bodytext">“කෙස් කපන කල්හි සහමුලින්ම (සක්කාය) දිට්ඨි තොමෝ සිඳින ලද්දේය. කසාවත් හඳනේ, රහත් බවට පැමිණියෙමි.</div>
                </div>
                <div class="paragraph" para="246">
                    <span class="paranum">246</span>
                    <div class="bodytext">“මාගේ ස්මෘති තොමෝ අර්ත්‍ථ, ධර්‍ම, නිරුක්තීන්හිද, ප්‍රතිභාණයෙහිද, වෙන වෙනම විනිවිද ගිය බැවින් ප්‍රභෙදගතවූවාය. එහෙයින් ලොවගපත් බුදුරජතෙම (පිළිසැඹියාපතුවන් අතුරෙන්) මා එතදග්‍රස්ථානයෙහි තැබූ සේක.</div>
                </div>
                <div class="paragraph" para="247">
                    <span class="paranum">247</span>
                    <div class="bodytext">“ප්‍රතිසම්භිදාවන් විෂයයෙහි (ප්‍රශ්න) උපතිස්ස (ශාරීපුත්‍ර)යන් විසින් විචාරන ලදුයේ, නිසැකව (ඒවා) (විසඳා) පැවසීමි. එහෙයින්ම මම සම්බුදු සසුනෙහි (පිළිසිඹියා පතුවනට) අග්‍රවූයේ වෙමි.</div>
                </div>
                <div class="paragraph" para="248">
                    <span class="paranum">248</span>
                    <div class="bodytext">“මාගේ ක්ලේශයෝ දවන ලදහ. සියළු භවයෝ නසන ලදහ. ඇතෙකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="249">
                    <span class="paranum">249</span>
                    <div class="bodytext">“ඒකාන්තයෙන් බුද්ධශ්‍රේෂ්ඨයන් වහන්සේගේ සමීපයට මාගේ පැමිණීමක් විය. පමුණුවන ලද ත්‍රිවිද්‍යා ඇත්තෝය. බුදුරජාණන් වහන්සේගේ සසුන කරන ලදී.</div>
                </div>
                <div class="paragraph" para="250">
                    <span class="paranum">250</span>
                </div>
                <div class="centre ending">“මෙහි මේ අයුරින් ආයුෂ්මත් කොඨිත තෙරුන් වහන්සේ මෙම ගාථාවන් වදාළ සේක.</div>
            </div>
            <div class="centre ct_sutta ending">මහාකොට්ඨිකත්ථෙරස්සාපදානං සත්තමං.</div>
        </div>
        <div class="subhead ct_sutta" node-id="47218">
            <span class="subhead ct_sutta">8. ඌරුවෙල කස්සප ථේරාපදානය</span>
            <div class="subhead-contents">
                <div class="paragraph" para="251">
                    <span class="paranum">251</span>
                    <div class="bodytext">“පසැස් ඇත්තාවූ, සියළු ලෝකයන් (තත්වූ පරිදි) දැනගත්තාවූ, පස්මරුන් ජයගත්තාවූ, පදුමුත්තර නම බුදුරජතෙමේ මින් (පෙර) සියක් දහස්වන කපෙහි ලොව පහළවීය.</div>
                </div>
                <div class="paragraph" para="252">
                    <span class="paranum">252</span>
                    <div class="bodytext">“සව්සත්හට ඔවා දෙන්නාවූ, දහම් අවබෝධ කරවන්නාවූ, (සත්ත්‍වයන්) සසරින් එතර කරන්නාවූ, දේශනාවෙහි දක්‍ෂවූ බුදුරජතෙම බොහෝ ජන සමූහයා සසරින් එතර කරවීය.</div>
                </div>
                <div class="paragraph" para="253">
                    <span class="paranum">253</span>
                    <div class="bodytext">“සව්සත්නට අනුකම්පා කරන්නාවූ, කාරුණීකවූ, හිත කැමැත්තාවූ එම බුදුරජතෙම, පැමිණි සියළු තීර්ත්‍ථකයන් පන්සිල්හි පිහිටවූහ.</div>
                </div>
                <div class="paragraph" para="254">
                    <span class="paranum">254</span>
                    <div class="bodytext">“මෙසේ (එම කාලය) තීර්ත්‍ථකයන්ගෙන් හිස්වූ, නිරවුල්වූ, තාදී ගුණ ඇති, (පඤචවශිතාවන්ගෙන්) වශීභූතවූ රහතුන්ගෙන් විසිතුරුවූවක් විය.</div>
                </div>
                <div class="paragraph" para="255">
                    <span class="paranum">255</span>
                    <div class="bodytext">“එම බුදුරජතෙම අටපණස් රියනක් උසය. රන් ඇගෑවක් මෙන් බබලන්නේය. දෙතිස් මහා පුරිස් ලකුණු ඇත්තේය.</div>
                </div>
                <div class="paragraph" para="256">
                    <span class="paranum">256</span>
                    <div class="bodytext">“එකල්හි වර්‍ෂ ලක්‍ෂයක් ආයුෂ වෙයි. ඒතාක් කල් වැඩහුන්නාවූ මේ සර්‍වඥතෙම බොහෝ ජන සමූහයා (සසරින්) එතර කළහ.</div>
                </div>
                <div class="paragraph" para="257">
                    <span class="paranum">257</span>
                    <div class="bodytext">“එකල්හි මම හංසවතී නගරයෙහි යහපත්යයි සම්මත බ්‍රාහ්මණයෙක් වූයේ, බුදුරජුන් වෙත එළඹ දහම් දෙසුම් ඇසීමි.</div>
                </div>
                <div class="paragraph" para="258">
                    <span class="paranum">258</span>
                    <div class="bodytext">“එකල්හි මම (මහ පිරිස් ඇතියනට අග්‍රයයි) එතදග්‍රස්ථානයෙහි තබන්නාවූ, මහ පිරිස් ඇති බුද්‍ධ ශ්‍රාවකයෙකු දැක සතුටුවූයේ,</div>
                </div>
                <div class="paragraph" para="259">
                    <span class="paranum">259</span>
                    <div class="bodytext">“බමුණන් දහසක් සහිතවූ මම මහ පිරිවරින් බුදුරජුන් පවරා දනක් දුනිමි.</div>
                </div>
                <div class="paragraph" para="260">
                    <span class="paranum">260</span>
                    <div class="bodytext">“මහ දන්දී, බුදුරජුන් වැඳ සතුටුවූයේ, එකත් පසෙක සිටියේ මෙම වචනය කීමි.</div>
                </div>
                <div class="paragraph" para="261">
                    <span class="paranum">261</span>
                    <div class="bodytext">“වීරයන් වහන්ස, මා විසින් ඔබවහන්සේ කෙරෙහි සැදැහැයෙන් (කරන ලද) (පූජා සත්කාර නමැති) අධිකාර ගුණයන් කරණකොටගෙන ඒ ඒ තන්හි උපදින්නාවූ මට මහත්වූ පිරිස (ඇති) වේවා.</div>
                </div>
                <div class="paragraph" para="262">
                    <span class="paranum">262</span>
                    <div class="bodytext">“එකල්හි මේඝ ගර්ජනයකට බඳු මනාවූ (ගම්භීර) ස්වර ඇති, කුරවි කෙවිල් හඬකට බඳු (ස්වකීය) ස්වර ඇති ශාස්තෘ තෙමේ පිරිසට (අමතා) මෙසේ කීහ. “ස්වර්‍ණ වර්‍ණවූ මහා බාහු ඇති, පියුමකට බඳුවූ මුහුණු හා ඇස් ඇති, ඌධවාග්‍රවූ රෝම ඇති, ප්‍රීතිමත්වූ, මාගේ ගුණයෙහි සැදැහැවත්වූ මෙම බමුණා (දෙස) බලව්. මේ තෙමේ සීහඝොෂ භික්‍ෂුවගේ තනතුර ප්‍රාර්ත්‍ථනා කරයි. අනාගත කාලයෙහි ඒ අදහස ඉටුවන්නේය.</div>
                </div>
                <div class="paragraph" para="263">
                    <span class="paranum">263</span>
                </div>
                <div class="paragraph" para="264">
                    <span class="paranum">264</span>
                </div>
                <div class="paragraph" para="265">
                    <span class="paranum">265</span>
                    <div class="bodytext">“මින් සියක් දහස්වන කපෙහි ඔක්කාක කුලයෙහි උපන්නාවූ, ගොත්‍රයෙන් ගෞතම නම්වූ ශාස්තෘතෙමේ ලොව පහළවන්නේය.</div>
                </div>
                <div class="paragraph" para="266">
                    <span class="paranum">266</span>
                    <div class="bodytext">“උන්වහන්සේගේ ධර්‍මයෙහි දායාදීවූ, ධර්‍මයෙන් නිර්මිත කළාක් වැනිවූ, ඖරස (බුද්‍ධ) පුත්‍රවූ, නම්න් කස්සප නම්වූ ශාස්තෘ ශ්‍රාවකයෙක් තෙම වන්නේය” (කියායි.)</div>
                </div>
                <div class="paragraph" para="267">
                    <span class="paranum">267</span>
                    <div class="bodytext">“මින් පෙර දෙයානූවන කපෙහි ලෝකයෙහි ශ්‍රේෂ්ඨ නායකයාණන්වූ, (මෙබඳුයයි) කීමට උපමාවක් නැත්තාවූ, සමානයයි දැක්වීමට කෙනෙක් නැත්තාවූ ඵුස්ස බුදුරජතෙම ලොව පහළවිය.</div>
                </div>
                <div class="paragraph" para="268">
                    <span class="paranum">268</span>
                    <div class="bodytext">“ඒ බුදුරජතෙමේද සියළු (මෝහ) අඳුරු නසා, ලෝකයෙහි ඇති මහත්වූ (තෘෂ්ණා) අවුල නිරවුල්කොට, දෙවියන් සහිත ලෝකයා පිණවමින් අමා වැසි වස්වයි.</div>
                </div>
                <div class="paragraph" para="269">
                    <span class="paranum">269</span>
                    <div class="bodytext">“එකල්හි අපි බරණැස් නුවර රාජ පුත්‍රයෝ වීමු. එසේම අපි (ඔවුනොවුනට) සොහොයුරුවූ තිදෙනෙක් වීමු. සියළු දෙන රජුගේ විශ්වාසයෝද වීමු.</div>
                </div>
                <div class="paragraph" para="270">
                    <span class="paranum">270</span>
                    <div class="bodytext">“එකල්හි කිපුනු පසල් දනව් ඇති රජතෙම, රූසපුවෙන් දිව්‍යපුත්‍රයන් සමාන ශරීර ඇති නොහොත් විරියමය (වීර්‍ය්‍යයෙන්ම කරන ලද) ශරීර ඇත්තවුන් වැනිවූ, බලවත්වූ, යුද්‍ධයෙහි පරාජය නොවූ අප (අමතා) මෙසේ කීය.</div>
                </div>
                <div class="paragraph" para="271">
                    <span class="paranum">271</span>
                    <div class="bodytext">“(දරුවනි) එව්. ගොස් දාමරික සොරුන්හට බලයක්වූ වනයද, පසල් දනව්වද පිරිසිදුකොට (දාමරික බල මැඩ) මාගේ රට සෙමෙහි (තැබීම) කොට නැවත එව්” යයි කීය.</div>
                </div>
                <div class="paragraph" para="272">
                    <span class="paranum">272</span>
                    <div class="bodytext">“ඉක්බිති අපි මෙසේ කීමු. “ඉදින් ලෝකනායකවූ බුදුරජුන් උවටැන් කිරීම සඳහා අපට දෙන්නෙහි නම් ඒ හේතුවෙන් තොපගේ සතුරන් මැඩීම කරන්නෙමුය” (කියායි.)</div>
                </div>
                <div class="paragraph" para="273">
                    <span class="paranum">273</span>
                    <div class="bodytext">ඉක්බිති ලබන ලද වර ඇති අපි රජු විසින් මෙහෙයවන ලද්දාවූ, කුපිතවූ පසල් දනව් වැසි දාමරිකයන් බහා තබන ලද අවි ඇත්තවුන් කොට පෙරළා අවුත් රජුගෙන් එම බුදේ‍ධාපස්ථානය අයැද, ලෝකනායකවූ ඒ බුදුරජුන් ලැබ දිවි ඇතිතාක් පූජා පැවැත්වීමු.</div>
                </div>
                <div class="paragraph" para="274">
                    <span class="paranum">274</span>
                </div>
                <div class="paragraph" para="275">
                    <span class="paranum">275</span>
                    <div class="bodytext">“දැහැමෙන් උපයන ලද මාහැඟි වස්ත්‍රද, ප්‍රණීත රසයන්ද, මනරම් සෙනසුන්ද, (සිරුරට) හිත බෙහෙත්ද සංඝයා සහිත බුදුරජුන්හට දී, සිල්වත්වූවාහු, කාරුණිකවූවාහු, භාවනාවෙහි යෙදූ සිත් ඇත්තාහු, හැම කල්හි මෙත් සිතින් යුතුව ලෝකනායකවූ බුදුරජුන්හට පරිවරණය (වතාවත්) කොට, එම බුදුරජුන් පිරිනිවි කල්හිද හැකි පමණින් පූජාකොට,</div>
                </div>
                <div class="paragraph" para="276">
                    <span class="paranum">276</span>
                </div>
                <div class="paragraph" para="277">
                    <span class="paranum">277</span>
                </div>
                <div class="paragraph" para="278">
                    <span class="paranum">278</span>
                    <div class="bodytext">“අපි සියල්ලෝ ඉන් සැව තුෂිත දෙව්ලොවට ගියාහු එහි මහත්වූ සැප අනුභව කළාහුය. බුද්‍ධ පූජාවෙහි මේ විපාකයයි.</div>
                </div>
                <div class="paragraph" para="279">
                    <span class="paranum">279</span>
                    <div class="bodytext">“යම්සේ මායාකාරයෙක් රඟමඬලෙහි බොහෝ විකාර දක්වාද, එසේම භවයෙහි කැරකෙන්නාවූ මම විදෙහ රටෙහි අධිපතියා වීමි.</div>
                </div>
                <div class="paragraph" para="280">
                    <span class="paranum">280</span>
                    <div class="bodytext">“ගුණ නම් අචෙලකයාගේ වචනය කරණකොටගෙන මිසදිටු බැව්හි ගිය සිත් ඇත්තේ, වැරදි මගට පිළිපන්නේ, රුජා නම් මාගේ දුවගේ අවවාදය නොපිළිගෙන (මහා) නාරද (කාශ්‍යප) බ්‍රහ්මයා විසින් නොයෙක් අයුරින් අනුසස්නා ලද්දේ, පවිටු මිසදිටු (බව) හැර</div>
                </div>
                <div class="paragraph" para="281">
                    <span class="paranum">281</span>
                </div>
                <div class="paragraph" para="282">
                    <span class="paranum">282</span>
                    <div class="bodytext">“මම වෙසෙසින් දශකර්‍ම පථයන් පුරා (මිනිස්) සිරුර හැර සිය ගෙදරට යන්නාක් මෙන් ස්වර්‍ගයට ගියෙමි.</div>
                </div>
                <div class="paragraph" para="283">
                    <span class="paranum">283</span>
                    <div class="bodytext">“පශ්චිම භවය පැමිණි කල්හි මම බ්‍රාහ්මණයෙක් වීමි. සමෘද්‍ධවූ බාරාණසී නගරයෙහි බමුණු මහසල් කුලෙහි උපන්නේ,</div>
                </div>
                <div class="paragraph" para="284">
                    <span class="paranum">284</span>
                    <div class="bodytext">“මරණය, ව්‍යාධිය, ජරාව යන මෙයින් බියවූයේ, මහත්වූ ධනය හැර නිර්‍වාණ පදය සොයන්නේ (ජටාධර තවුසන්වූ) ජටිලයන් කෙරෙහි පැවිදිවීමි.</div>
                </div>
                <div class="paragraph" para="285">
                    <span class="paranum">285</span>
                    <div class="bodytext">“එකල්හි මාගේ සහෝදරයෝ මා සමග පැවිදිවූහ. මම උරුවෙලායෙහි අසපුවක් ඉදිකොට (එහි) විසීමි.</div>
                </div>
                <div class="paragraph" para="286">
                    <span class="paranum">286</span>
                    <div class="bodytext">“උරුවෙලාවෙහි වසන්නාවූ මම ගොත්‍රයෙන් කාශ්‍යප නම් වීමි. එහෙයින් මට උරුවෙල කස්සප යන ප්‍රඥප්තිය (නම) විය.</div>
                </div>
                <div class="paragraph" para="287">
                    <span class="paranum">287</span>
                    <div class="bodytext">“මාගේ සොහොයුරු තෙමේ ගඞ්ගානදිය සමීපයෙහි (විසූ බැවින්) නදීකස්සප නම් විය. ගයාවෙහි විසූ කාශ්‍යප තෙමේ සමීප නාමයෙන් ගයා කාශ්‍යප නම් විය.</div>
                </div>
                <div class="paragraph" para="288">
                    <span class="paranum">288</span>
                    <div class="bodytext">“කණිටු ගයා කාශ්‍යප දෙසියයක්ද, මැදිබෑ නදී කාශ්‍යපට තුන්සියයක්ද, මට නොඅඩුවූ පන්සියයක්දැයි (දහසක්වූ) සියළු ශිෂ්‍යයෝ මා අනුව ගියාහුය.</div>
                </div>
                <div class="paragraph" para="289">
                    <span class="paranum">289</span>
                    <div class="bodytext">“එකල්හි පුරිසධම්මසාරථීවූ, ලෝකාග්‍රවූ බුදුරජතෙමේ මාගේ සමීපයට එළඹ, නන්වැදෑරුම් ප්‍රාතිහාර්‍ය්‍යයන් කොට මා හික්මවූහ.</div>
                </div>
                <div class="paragraph" para="290">
                    <span class="paranum">290</span>
                    <div class="bodytext">“මම පිරිවර සහිතව එහිභික්‍ෂුභාවයෙන් පැවිදිවීමි. එම සියළුදෙනා සමගම රහත්බවටද පැමිණියෙමි.</div>
                </div>
                <div class="paragraph" para="291">
                    <span class="paranum">291</span>
                    <div class="bodytext">“එම ශිෂ්‍යයෝද, අනික් බොහෝ දෙනද, මා පිරිවැරූහ. මම (ඔවුනට) අනුශාසනා කිරීමට සමර්ත්‍ථ වෙමි. ඉක්බිති (විපස්සී බුදුරජුන් පටන් සත්වැනිවූ බැවින්) ඎෂීසත්තමවූ (ගෞතම බුදුරජතෙමේ)</div>
                </div>
                <div class="paragraph" para="292">
                    <span class="paranum">292</span>
                    <div class="bodytext">“මහ පිරිස් ඇති බැව්හි මා එතදග්‍ර ස්ථානයෙහි තැබූහ. ආශ්චර්‍ය්‍යයකි. බුදුරජුන් කෙරෙහි කරන ලද මාගේ පුණ්‍ය කර්‍මය සඵලවිය.</div>
                </div>
                <div class="paragraph" para="293">
                    <span class="paranum">293</span>
                    <div class="bodytext">“මාගේ ක්ලේශයෝ දවන ලදහ. සියළු භවයෝ නසන ලදහ. ඇතෙකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="294">
                    <span class="paranum">294</span>
                    <div class="bodytext">“ඒකාන්තයෙන් බුද්ධශ්‍රේෂ්ඨයන් වහන්සේගේ සමීපයට මාගේ පැමිණීමක් විය. පමුණුවන ලද ත්‍රිවිද්‍යා ඇත්තෝය. බුදුරජාණන් වහන්සේගේ සසුන කරන ලදී.</div>
                </div>
                <div class="paragraph" para="295">
                    <span class="paranum">295</span>
                </div>
                <div class="centre ending">මෙහි මේ අයුරින් ආයුෂ්මත් ඌරුවෙල කස්සප තෙරුන් වහන්සේ මෙම ගාථාවන් වදාළ සේක.</div>
            </div>
            <div class="centre ct_sutta ending">උරුවෙළකස්සපත්ථෙරස්සාපදානං අට්ඨමං.</div>
        </div>
        <div class="subhead ct_sutta" node-id="47219">
            <span class="subhead ct_sutta">9. රාධ ථේරාපදානය</span>
            <div class="subhead-contents">
                <div class="paragraph" para="296">
                    <span class="paranum">296</span>
                    <div class="bodytext">“පසැස් ඇත්තාවූ, සියළු ලෝකයන් (තත්වූ පරිදි) දැනගන්නාවූ, පස්මරුන් ජයගත්තාවූ පදුමුත්තර නම් බුදුරජතෙමේ මින් (පෙර) සියක් දහස්වන කපෙහි ලොව පහළවූහ.</div>
                </div>
                <div class="paragraph" para="297">
                    <span class="paranum">297</span>
                    <div class="bodytext">“සව් සත්හට ඔවා දෙන්නාවූ, දහම් පිළිවිදුවන්නාවූ, (සත්ත්‍වයන්) සසරින් එතර කරන්නාවූ, දේශනාවෙහි දක්‍ෂවූ, බුදුරජතෙමේ බොහෝ ජන සමූහයා සසරින් එතර කරවූහ.</div>
                </div>
                <div class="paragraph" para="298">
                    <span class="paranum">298</span>
                    <div class="bodytext">“සව් සත්හට අනුකම්පා කරන්නාවූ, කාරුණීකවූ, හිත කැමැත්තාවූ, (එම බුදුරජතෙම) පැමිණි සියළු තීර්ත්‍ථකයන් පන්සිල්හි පිහිටුවූහ.</div>
                </div>
                <div class="paragraph" para="299">
                    <span class="paranum">299</span>
                    <div class="bodytext">“මෙසේ (එම කාලය) තීර්ත්‍ථකයන්ගෙන් හිස්වූ, නිරවුල්වූ, තාදී ගුණ ඇති, (පඤ්ච වශිතාවන්ගෙන්) වශීභූතවූ, රහතුන්ගෙන් විසිතුරුවූවාක් විය.</div>
                </div>
                <div class="paragraph" para="300">
                    <span class="paranum">300</span>
                    <div class="bodytext">“එම බුදුරජතෙම අටපණස් රියනක් උසය. රන් ඇගෑවක් මෙන් බබලන්නේය. දෙතිස් මහා පුරිස් ලකුණු ඇත්තේය.</div>
                </div>
                <div class="paragraph" para="301">
                    <span class="paranum">301</span>
                    <div class="bodytext">“එකල්හි වර්‍ෂ ලක්‍ෂයක් ආයුෂ වෙයි. ඒතාක් කල් වැඩහුන්නාවූ මෙම සර්‍වඥතෙමෙ බොහෝ ජන සමූහයා සසරින් එතර කළ සේක</div>
                </div>
                <div class="paragraph" para="302">
                    <span class="paranum">302</span>
                    <div class="bodytext">“එකල්හි මම හංසවතී නගරයෙහි (වේද) මන්ත්‍රයන්හි තෙරපත් බමුණෙක් වූයේ, එම බුදුරජුන් වෙත එළඹ දහම් ඇසීය.</div>
                </div>
                <div class="paragraph" para="303">
                    <span class="paranum">303</span>
                    <div class="bodytext">“මහත් වීර්‍ය්‍ය ඇති, පිරිස්හි විශාරදවූ, විශිෂ්ඨ නායකත්‍වය ඇති, (පටිභාණෙය්‍යක භික්‍ෂූන් අතුරෙන් මෙම භික්‍ෂුව අග්‍රයයි) එතදග්‍රස්ථානයෙහි තබන්නාවූ පටිභාණෙය්‍යක වැටහීම ඇති භික්‍ෂුවක් දැක,</div>
                </div>
                <div class="paragraph" para="304">
                    <span class="paranum">304</span>
                    <div class="bodytext">“එකල්හි මම සංඝයා සහිත ලෝක නායකයන් වහන්සේ කෙරෙහි අධිකාරකම් කොට සිරසින් පාමුල වැටී හෙවත්, හිස පාමුල තබා එම තනතුර පැතීමි.</div>
                </div>
                <div class="paragraph" para="305">
                    <span class="paranum">305</span>
                    <div class="bodytext">“ඉක්බිති දිව්‍ය ස්වර්‍ණයනට වඩා ශ්‍රේෂ්ඨ, සිංගී නම් ස්වර්‍ණ නිෂ්කයක (කලන් විස්ස හෝ විසිපහ නිෂ්කයයි.) පැහැයට බඳු පැහැ ඇති භාග්‍යවත් තෙමේ, කෙළෙස් මල හරනාවූ (සිත්) රැඳවිය යුතු (මිහිරි) ස්වරයෙන්,</div>
                </div>
                <div class="paragraph" para="306">
                    <span class="paranum">306</span>
                    <div class="bodytext">“සුවපත් වේවා, දීර්‍ඝායු වේවා, තාගේ පැතුම් සිදුවේවා, සංඝයා සහිතවූ මා කෙරෙහි කරණලද පූර්‍ව කර්‍මය (ආනිශංස වශයෙන්) අති මහත්ය.</div>
                </div>
                <div class="paragraph" para="307">
                    <span class="paranum">307</span>
                    <div class="bodytext">“මින් (මතු) සියක් දහස්වන කපෙහි, ඔක්කාක කුලයෙහි උපන්නාවූ, නම්න් ගෞතම නම්වූ ශාස්තෘතෙමේ ලොව පහළවන්නේය.</div>
                </div>
                <div class="paragraph" para="308">
                    <span class="paranum">308</span>
                    <div class="bodytext">“උන්වහන්සේගේ ධර්මයෙහි දායාදීවූ ධර්මයෙන් නිර්මිත කළාක් වැනිවූ, ඖරස (බුද්‍ධ) පුත්‍රවූ, රාධඝන නම්න් යුත් ශාස්තෘ ශ්‍රාවකයෙක් වන්නේය.</div>
                </div>
                <div class="paragraph" para="309">
                    <span class="paranum">309</span>
                    <div class="bodytext">“ඔහුග් හේතු සම්පත්තියෙහි හා ගුණයෙහි තුටුවූ, ශාක්‍ය පුත්‍රවූ, නර ශ්‍රේෂ්ඨවූ, ඒ බුදුරජතෙම පටිභාණෙය්‍යක භික්‍ෂූන් අතුරෙන් අග්‍රස්ථානයෙහි තබන්නාහ” (කියායි.)</div>
                </div>
                <div class="paragraph" para="310">
                    <span class="paranum">310</span>
                    <div class="bodytext">“එය අසා සතුටුවූ එකල්හි මෙත් සිත් ඇත්තේ, සිහියෙන් යුක්තවූයේ, ප්‍රඥාවත්වූයේ, දිවි ඇතිතාක් බුදුරජුන්හට පරිවරණය (සේවය) කෙළෙමි.</div>
                </div>
                <div class="paragraph" para="311">
                    <span class="paranum">311</span>
                    <div class="bodytext">“මැනවින් කරන ලද එම කර්‍මය කරණකොටගෙනද, චිත්ත ප්‍රණිධීන් කරණකොටගෙනද, මම මිනිස් සිරුර හැර තව්තිසා දෙව්ලොවට උත්පත්ති (වශයෙන්) ගියෙමි.</div>
                </div>
                <div class="paragraph" para="312">
                    <span class="paranum">312</span>
                    <div class="bodytext">“මම තෙසිය වාරයක් දිව්‍ය රාජ්‍යය කරවීමි. පන්සිය වරක් සක්විති රජ වීමි.</div>
                </div>
                <div class="paragraph" para="313">
                    <span class="paranum">313</span>
                    <div class="bodytext">“(කරවන ලද) මහත්වූ ප්‍රදේශ රාජ්‍යය (ගණන් වශයෙන්) මෙතෙකැයි ගිණිය නොහැකිය. එම කර්මයාගේ බලයෙන් සියළු තන්හි සුව ඇත්තේ වෙමි.</div>
                </div>
                <div class="paragraph" para="314">
                    <span class="paranum">314</span>
                    <div class="bodytext">“පශ්චිම භවය පැමිණි කල්හි උතුම්වූ ගිරිව්‍රජ නගරයෙහි දුර්ලභවූ වස්ත්‍ර ආහාර ඇති සමෘද්ධ නොවූ බමුණු කුලයක උපන්නේ,</div>
                </div>
                <div class="paragraph" para="315">
                    <span class="paranum">315</span>
                    <div class="bodytext">“තාදී ගුණ ඇති සැරියුත් තෙරුන්හට හැන්දක් පමණවූ පිණ්ඩදානය දුනිමි. යම් කලෙක්හි මම ජීර්‍ණවූයෙම්ද, වෘද්‍ධවූයෙම්ද, එකල්හි ආරාමයට එළඹියෙමි.</div>
                </div>
                <div class="paragraph" para="316">
                    <span class="paranum">316</span>
                    <div class="bodytext">“එකල්හි ජීර්‍ණවූ, දුර්‍වලව ගිය බල ඇති මා කිසිවෙක් පැවිදි නොකරත්. එහෙයින් මම බැගෑපත්වූයේ, දුර්‍වර්‍ණ සිරුරු ඇත්තේ, ශෝකීවූයේද වීමි.</div>
                </div>
                <div class="paragraph" para="317">
                    <span class="paranum">317</span>
                    <div class="bodytext">“මහා කාරුණීකවූ බුදුරජතෙම මා දැක මෙසේ වදාළ සේක. “පුත, කුමක් පිණිස සොවින් ආතුරවූයෙහිද? ඔබගේ සිතෙහි හටගත් රිදුම (කුමක්දැයි) කියනු මැනව” (කියායි).</div>
                </div>
                <div class="paragraph" para="318">
                    <span class="paranum">318</span>
                    <div class="bodytext">“වීරයන් වහන්ස, ස්වාක්ඛාතවූ ඔබවහන්සේගේ සසුනෙහි පැවිද්ද නොලබන්නෙමි. එම ශෝකය කරණකොටගෙන බැගෑපත්වූයේ වෙමි. (ලෝක) නායකයන් වහන්ස, (මට) පිහිටවනු මැනව” යි (කීය.)</div>
                </div>
                <div class="paragraph" para="319">
                    <span class="paranum">319</span>
                    <div class="bodytext">“එකල්හි (විපස්සී බුදුරජුන් පටන් සත්වැනිවූ) ගෞතම බුදුරජතෙමේ භික්‍ෂූන් කැඳවා, “යම් කෙනෙක් මොහුගේ කිසියම් උපකාරයක් සිහි කෙරෙත්නම් ඔහු එම උපකාරය පවසත්වා” යි වදාළ සේක.</div>
                </div>
                <div class="paragraph" para="320">
                    <span class="paranum">320</span>
                    <div class="bodytext">“එකල්හි සැරියුත් තෙමේ මෙසේ කීහ. “ඔහුගේ උපකාරයක් මම සිහිකරමි. (දිනක්) පිඬු පිණිස හැසිරෙන්නාවූ මට (හේ) හැන්දක් පමණ පිඬු දෙවීය” (කියායි.’</div>
                </div>
                <div class="paragraph" para="321">
                    <span class="paranum">321</span>
                    <div class="bodytext">“සාධු, සාධු, ශාරීපුත්‍රයෙනි. ඔබ කළගුණ දන්නෙහිය. මේ වෘද්ධ බ්‍රාහ්මණයා පැවිදි කරන්න. මෙතෙම ශ්‍රේෂ්ඨයෙක් වන්නේය” යි (වදාළ සේක.)</div>
                </div>
                <div class="paragraph" para="322">
                    <span class="paranum">322</span>
                    <div class="bodytext">“ඉක්බිති පැවිද්දද, කර්‍මවාචා උපසම්පත්තියද ලැබීමි. නොබෝ කලකින්ම ආශ්‍රවක්‍ෂය (නිවණට) පැමිණියෙමි.</div>
                </div>
                <div class="paragraph" para="323">
                    <span class="paranum">323</span>
                    <div class="bodytext">“යම්හෙයකින් සකසා බුදුරජුන්ගේ වචනය මුදිතවූයේ අසමද, එහෙයින් බුදුරජතෙම මා වහා වැටහෙන නුවණක් ඇති භික්‍ෂූන් අතුරෙන් අග්‍රයයි තැබූහ.</div>
                </div>
                <div class="paragraph" para="324">
                    <span class="paranum">324</span>
                    <div class="bodytext">“මාගේ ක්ලේශයෝ දවන ලදහ. සියළු භවයෝ නසන ලදහ. ඇතෙකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="325">
                    <span class="paranum">325</span>
                    <div class="bodytext">“ඒකාන්තයෙන් බුද්ධශ්‍රේෂ්ඨයන් වහන්සේගේ සමීපයට මාගේ පැමිණීමක් විය. පමුණුවන ලද ත්‍රිවිද්‍යා ඇත්තෝය. බුදුරජාණන් වහන්සේගේ සසුන කරන ලදී.</div>
                </div>
                <div class="paragraph" para="326">
                    <span class="paranum">326</span>
                </div>
                <div class="centre ending">“මෙහි මේ අයුරින් ආයුෂ්මත් රාධ තෙරුන් වහන්සේ මෙම ගාථාවන් වදාළ සේක.</div>
            </div>
            <div class="centre ct_sutta ending">රාධත්ථෙරස්සාපදානං නවමං.</div>
        </div>
        <div class="subhead ct_sutta" node-id="472110">
            <span class="subhead ct_sutta">10. මොඝරාජ ථේරාපදානය</span>
            <div class="subhead-contents">
                <div class="paragraph" para="327">
                    <span class="paranum">327</span>
                    <div class="bodytext">“පසැස් ඇත්තාවූ, සියළු ලෝකයන් (තත්වූ පරිදි) දැනගත්තාවූ, පස්මරුන් ජයගත්තාවූ, පදුමුත්තර නම් බුදුරජතෙමේ මින් (පෙර) සියක් දහස්වන කපෙහි ලොව පහළවූහ.</div>
                </div>
                <div class="paragraph" para="328">
                    <span class="paranum">328</span>
                    <div class="bodytext">“සව්සත්නට ඔවා දෙන්නාවූ, දහම් පිළිවිදුවන්නාවූ, (සත්ත්‍වයන්) සසරින් එතර කරන්නාවූ, දේශනාවෙහි දක්‍ෂවූ බුදුරජතෙමේ බොහෝ ජන සමූහයා සසර සයුරින් එතර කරවූහ.</div>
                </div>
                <div class="paragraph" para="329">
                    <span class="paranum">329</span>
                    <div class="bodytext">“සව්සත්නට අනුකම්පා කරන්නාවූ, කාරුණීකවූ, හිත කැමැත්තාවූ (එම බුදුරජතෙම) පැමිණි සියළු තීර්ත්‍ථකයින් පන්සිල්හි පිහිටවූහ.</div>
                </div>
                <div class="paragraph" para="330">
                    <span class="paranum">330</span>
                    <div class="bodytext">“මෙසේ (එම කාලය) තීර්ත්‍ථකයන්ගෙන් හිස්වූ, නිරවුල්වූ, තාදී ගුණ ඇති, (පඤ්චවශිතාවන්ගෙන්) වශීභූතවූ, රහතුන්ගෙන් විසිතුරුවූවක් විය.</div>
                </div>
                <div class="paragraph" para="331">
                    <span class="paranum">331</span>
                    <div class="bodytext">“එම බුදුරජතෙම අටපණස් රියනක් උසය. රන් ඇගෑවක් මෙන් බබලන්නේය. දෙතිස් මහ පුරිස් ලකුණු ඇත්තේය.</div>
                </div>
                <div class="paragraph" para="332">
                    <span class="paranum">332</span>
                    <div class="bodytext">“එකල්හි වර්‍ෂ ලක්‍ෂයක් ආයුෂ වෙයි. ඒ තාක් කල් වැඩහුන්නාහු, මෙම සර්‍වඥ තෙමේ බොහෝ ජන සමූහයා (සසරින) එතර කළහ.</div>
                </div>
                <div class="paragraph" para="333">
                    <span class="paranum">333</span>
                    <div class="bodytext">“එකල්හි මම හංසවතී නගරයෙහි එක්තරා කුලයක උපනිමි. අනුන්ගේ බැල මෙහෙ කිරීමෙහි යෙදුනේ, මට කිසිදු ස්වකීය ධනයක් නැත.</div>
                </div>
                <div class="paragraph" para="334">
                    <span class="paranum">334</span>
                    <div class="bodytext">“ආසන ශාලාවෙහි (පිරියම්) නොකළ බිමෙහි වසන්නේ එහි ගිනි දැල්වීමි. පොළොව දැඩිසේ කළුවිය.</div>
                </div>
                <div class="paragraph" para="335">
                    <span class="paranum">335</span>
                    <div class="bodytext">“එකල්හි සිව්සස් පවසන්නාවූ බුදුරජතෙමේ, පිරිස් මැදෙහි රළු සිවුරු දරන්නාවූ සව්වෙකුට පැසසූහ.</div>
                </div>
                <div class="paragraph" para="336">
                    <span class="paranum">336</span>
                    <div class="bodytext">“(මම) ඔහුගේ එම ගුණයෙහි සතුටුවූයේ, තථාගතයන් නැමී වැඳ, රූක්‍ෂචීවරධාරී භික්‍ෂූන් අතුරෙන් අග්‍රවූ එම උතුම් තනතුර පැතීමි.</div>
                </div>
                <div class="paragraph" para="337">
                    <span class="paranum">337</span>
                    <div class="bodytext">“එකල්හි පදුමුත්තර බුදුරජතෙමේ සව්වනට (මෙසේ) වදාළ සේක. “වැරහැලිවූ වස්ත්‍ර ඇති, සිහින් සිරුර ඇති, ප්‍රීතියෙන් පැහැදුනු මුහුණු ඇති, ශ්‍රද්ධා ධනයෙන් යුත්, ඌර්ධර්‍වාග්‍රවූ රෝම ඇති, සතුටුවූ, නිශ්චලවූ, සල් ගෙඩියක් අතින් ගත්තාවූ මෙතෙම රූක්‍ෂචීවරධාරීවූ, සත්‍යසේන නම් භික්‍ෂුවගේ එම (චීවර) වර්‍ණයට ඇදී ගිය සිත් ඇත්තේ ඒ තනතුර පතයි” යි (කියායි.)</div>
                </div>
                <div class="paragraph" para="338">
                    <span class="paranum">338</span>
                </div>
                <div class="paragraph" para="339">
                    <span class="paranum">339</span>
                </div>
                <div class="paragraph" para="340">
                    <span class="paranum">340</span>
                    <div class="bodytext">“එය අසා සතුටුවූයේම බුදුරජුන් හිස නමා නැමී වැඳ, බුදු සසුන්හි දිවි ඇතිතාක් යහපත්වූ කර්ම කොට,</div>
                </div>
                <div class="paragraph" para="341">
                    <span class="paranum">341</span>
                    <div class="bodytext">“මම මැනවින් කරන ලද එම කර්‍මය කරණකොටගෙනද, චිත්ත ප්‍රණිධීන් කරණකොටගෙනද, මිනිස් සිරුර හැර තව්තිසා දෙව්ලොවට (උත්පත්ති වශයෙන්) ගියේ වෙමි.</div>
                </div>
                <div class="paragraph" para="342">
                    <span class="paranum">342</span>
                    <div class="bodytext">“ආසන ශාලාවෙහි බිම දැවීමේ කර්‍මය කරණකොටගෙන, දුක් වේදනාවෙන් පීඩිතවූයේ, සත සහශ්‍ර වර්‍ෂයක් (අවුරුදු දහසක්) නිරයෙහි දැවුනෙමි.</div>
                </div>
                <div class="paragraph" para="343">
                    <span class="paranum">343</span>
                    <div class="bodytext">“මම ශේෂවූ එම කර්‍මයෙන් පන්සියයක් ජාතීන්හි කුලවත් මිනිසෙක්ව උපතින්ම සිරුරෙහි ලප ඇත්තෙක් වීමි.</div>
                </div>
                <div class="paragraph" para="344">
                    <span class="paranum">344</span>
                    <div class="bodytext">“පන්සියයක් ජාතීන්හි කුෂ්ඨ රෝගයෙන් ආතුරවූයේ, එම කර්‍මයාගේ බලයෙන්ම මහත් දුක් වින්දෙමි.</div>
                </div>
                <div class="paragraph" para="345">
                    <span class="paranum">345</span>
                    <div class="bodytext">“පැහැදි සිත් ඇති මම මෙම භද්‍ර කල්පයෙහි උපරිට්ඨ (පසේ)බුදුරජුන් පිණ්ඩපාතයෙන් තෘප්තියට පැමිණවීම කෙළෙමි.</div>
                </div>
                <div class="paragraph" para="346">
                    <span class="paranum">346</span>
                    <div class="bodytext">“එම විශේෂ කර්‍මය කරණකොටගෙනද, චිත්තප්‍රණිධීන් කරණකොටගෙනද, මම මිනිස් සිරුර හැර තව්තිසා දෙව්ලොවට (උත්පත්ති වශයෙන්) ගියෙමි.</div>
                </div>
                <div class="paragraph" para="347">
                    <span class="paranum">347</span>
                    <div class="bodytext">“පශ්චිම භවය පැමිණි කල්හි කැත් කුලෙහි උපනිමි. පියාගේ ඇවෑමෙන් මම මහරජබවට පැමිණියේ වෙමි.</div>
                </div>
                <div class="paragraph" para="348">
                    <span class="paranum">348</span>
                    <div class="bodytext">“මම කුෂ්ඨ රෝගයෙන් වැඩුනේ (රජ සැපෙහි) ඇල්මක් නොලබමි. සුවයක්ද නොලබමි. යම් හෙයකින් රජ සුවය හිස්වීද, එහෙයින් මම මොඝරාජ නම් වීමි.</div>
                </div>
                <div class="paragraph" para="349">
                    <span class="paranum">349</span>
                    <div class="bodytext">“ශරීරයාගේ දොස් දැක අනගාර්‍ය්‍ය නම්වූ (බාහිර) සසුනෙහි පැවිදිවීමි. බාවාරි නම් ශ්‍රේෂ්ඨ බ්‍රාහ්මණයාගේ ශිෂ්‍යයෙකු බවට පැමිණියෙමි.</div>
                </div>
                <div class="paragraph" para="350">
                    <span class="paranum">350</span>
                    <div class="bodytext">“මහත්වූ පිරිවර සහිතව බුදුරජුන් වෙත එළඹ, වාදීන් මඩින්නාවූ එම වීරයන් වහන්සේගෙන් සියුම් ප්‍රශ්ණයක් විචාළෙමි.</div>
                </div>
                <div class="paragraph" para="351">
                    <span class="paranum">351</span>
                    <div class="bodytext">“මෙම (මිනිස්) ලොවද, (ඉන් පිටත්) පරලොවද, දෙව්ලොව සහිතවූ බඹලොවද, (ඔබවහන්සේගේ නුවණින්) දතයුතුය. හෙතෙම සර්වඥවූ ඔබවහන්සේගේ (ඒ පිළිබඳ) හැඟීම (කුමක්දැයි) නොදනිමි.</div>
                </div>
                <div class="paragraph" para="352">
                    <span class="paranum">352</span>
                    <div class="bodytext">“(දෙවියන් සහිත ලෝකයාගේ ආසයානුසය චරිතාධිමුක්ති ආදීන් දැකීමෙහි සමත් බැවින්) මෙසේ මනා දැකුම් ඇති (ඔබවහන්සේගේ) ප්‍රශ්න කිරීමෙන් (ඥාන) ආගමයක් (නුවණ පහළවීමක්) ඇත. ලෝකය කෙසේ දකින්නා මෘත්‍යුරාජයා නොදකීද,</div>
                </div>
                <div class="paragraph" para="353">
                    <span class="paranum">353</span>
                    <div class="bodytext">“මොඝරාජ හැමකල්හි සිහි ඇත්තේ සක්කාය දෘෂ්ඨිය ඇතිකොට (නොවසඟයෙහි පවත්නා බැවින් හෝ සංස්කාරයන්ගේ අසාර බැවින්) හිස් (ශූන්‍ය) වූවක් ලෙස ලෝකය දෙස බලනු මැනව. මෙසේ (ඇති කල්හි) ඉක්මවූවෙක් වන්නේයයි” සියළු සසර රෝගයනට වෛද්‍යවරයෙකු (වැනි)වූ බුදුරජතෙම මට මෙසේ වදාළ සේක.</div>
                </div>
                <div class="paragraph" para="354">
                    <span class="paranum">354</span>
                </div>
                <div class="paragraph" para="355">
                    <span class="paranum">355</span>
                    <div class="bodytext">“(මෙම) ගාථාව දෙසා අවසාන වෙනවාත් සමගම කෙස් රැවුල් විරහිතවූයේ, කසාවත් හැඳුනේ, එබඳුවූ රහත් භික්‍ෂුවක් වීමි.</div>
                </div>
                <div class="paragraph" para="356">
                    <span class="paranum">356</span>
                    <div class="bodytext">“(කුෂ්ඨ) රෝගයෙන් පෙළුනාවූ මම වාත රෝගයකිනුදු පීඩිතවූයේ, “විහාරය කිලිටි නොවේවා” යි සංඝීක විහාරයන්හි නොවිසීමි.</div>
                </div>
                <div class="paragraph" para="357">
                    <span class="paranum">357</span>
                    <div class="bodytext">“කසලගොඩින්ද, සොහොනින්ද, වීදිවලින්ද, (රෙදි කැබලි) ගෙනවුත් ඉන් සඟල සිවුරක් කොට රූක්‍ෂ චීවරයක් දැරීමි.</div>
                </div>
                <div class="paragraph" para="358">
                    <span class="paranum">358</span>
                    <div class="bodytext">“මාගේ එම ගුණයෙහි සතුටුවූ, සසර ලෙඩට අග්‍ර වෛද්‍යකවූ, ලෝකනායක බුදුරජතෙමේ මා රූක්‍ෂ චීවරධාරීන් අතුරෙන් අග්‍රයයි එතදග්‍රස්ථානයෙහි තැබූහ.</div>
                </div>
                <div class="paragraph" para="359">
                    <span class="paranum">359</span>
                    <div class="bodytext">“කුසලාකුසල කර්‍ම රැස්කිරීම නැතිවූයේ, සියළු රෝගයන්ගෙන් වෙන්වූයේ, දර නොමැති ගින්නක් මෙන් ආශ්‍රව රහිතව පිරිනිවන් පාන්නෙමි.</div>
                </div>
                <div class="paragraph" para="360">
                    <span class="paranum">360</span>
                    <div class="bodytext">“මාගේ ක්ලේශයෝ දවන ලදහ. සියළු භවයෝ නසන ලදහ. ඇතෙකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="361">
                    <span class="paranum">361</span>
                    <div class="bodytext">“ඒකාන්තයෙන් බුද්ධශ්‍රේෂ්ඨයන් වහන්සේගේ සමීපයට මාගේ පැමිණීමක් විය. පමුණුවන ලද ත්‍රිවිද්‍යා ඇත්තෝය. බුදුරජාණන් වහන්සේගේ සසුන කරන ලදී.</div>
                </div>
                <div class="paragraph" para="362">
                    <span class="paranum">362</span>
                </div>
                <div class="centre ending">“මෙහි මේ අයුරින් ආයුෂ්මත් මොඝරාජ තෙරුන් වහන්සේ මෙම ගාථාවන් වදාළ සේක.</div>
            </div>
            <div class="centre ct_sutta ending">මොඝරාජත්ථෙරස්සාපදානං දසමං.</div>
        </div>
    </div>
    <div class="centre ct_vagga ending">කච්චායනවග්ගො චතුපඤ්ඤාසමො.</div>
    <div class="paragraph udana" para="udana"></div>
</div>