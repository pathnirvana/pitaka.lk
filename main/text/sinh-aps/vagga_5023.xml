<div class="chapter ct_nipatha" node-id="50230">
    <span class="chapter ct_nipatha">14. පකිණ්ණක නිපාතය</span>
    <div class="chapter-contents">
        <div class="subhead ct_sutta" node-id="50231">
            <span class="subhead ct_sutta">484. සාලිකේදාර ජාතකය</span>
            <div class="subhead-contents">
                <div class="paragraph" para="1">
                    <span class="paranum">1</span>
                    <div class="bodytext">“කොශිය ගොත්‍ර ඇති බ්‍රාහ්මණයාණෙනි, හැල්කෙත පැසී සම්පූර්ණය. එය ගිරව් කති. එය වළක්වන්ට නොහැක්කෙමි. ඒබව ඔබට දන්වන්ට ආවෙමි.</div>
                </div>
                <div class="paragraph" para="2">
                    <span class="paranum">2</span>
                    <div class="bodytext">“එහි ඒ ගිරවුන්ගෙන් සියල්ලන්ට යහපත්වූ එක් ගිරවෙක්ද වේ. හෙතෙම කැමතිපරිදි හැල් අනුභවකොට තුඩින්ද හැල් කරල් අරගෙණ යන්නේයයි කෙත රකින පුරුෂයා කීයේය.</div>
                </div>
                <div class="paragraph" para="3">
                    <span class="paranum">3</span>
                    <div class="bodytext">“ඒ ගිරා පක්ෂිතෙම යම්සේ බැඳෙන්නේද, එසේ මළපුඩු අටවත්වා, ජීවත්වන්නාවූම ඔහු අල්වාගෙණ මා සමීපයට ගෙනෙව්යයි (බමුණා කීයේය.)</div>
                </div>
                <div class="paragraph" para="4">
                    <span class="paranum">4</span>
                    <div class="bodytext">“මේ පක්ෂීහු හැල් අනුභවකොට පැන්ද පාණය කොට බැහැරයෙත්. එකළාවූ මම පුඩුවෙන් බැඳුනේ වෙමි. මාවිසින් කවර පාපයක් කරණලදදැයි ගිරාතෙම ශොක කෙළේය.</div>
                </div>
                <div class="paragraph" para="5">
                    <span class="paranum">5</span>
                    <div class="bodytext">“සුවපෝතකය, සෙස්සන්ගේ බඩ බඩ පමණය. නුඹගේ බඩ වනාහි ඉතා මහතැයි හඟිම් කුමක් හෙයින්ද, කැමති පරිද්දෙන් හැල් අනුභවකොට යනකල්හි තුඩින්ද හැරගෙණ යන්නෙහිය.</div>
                </div>
                <div class="paragraph" para="6">
                    <span class="paranum">6</span>
                    <div class="bodytext">“සුවපෝතකය, කිම, ඒ හිඹුල් රුකෙහි කොටුගුලක් පුරවන්නෙහිද, නැතහොත් මා හා තොපගේ වෛරයක්ද යහළුව, මා විසින් විචාරණ ලද්දේ කියව, කොතැනෙක හැල් වී තැන්පත් කරන්නෙහිදැයි බමුණා ඇසීය.</div>
                </div>
                <div class="paragraph" para="7">
                    <span class="paranum">7</span>
                    <div class="bodytext">“එම්බා කොශිය බ්‍රාහ්මණය, නුඹ හා මාගේ වෛරයක් නැත. මාගේ කොටුගුලකුත් නැත්තේය. හැල් කරල් ගෙණ හිඹුල් රුකට පැමිණි මම නයක් මුදමි. තවද නය දෙමි. එහි නිධානයක්ද තැන්පත් කරමි. මෙසේ දනුවයි ගිරවා කීයේය.</div>
                </div>
                <div class="paragraph" para="8">
                    <span class="paranum">8</span>
                    <div class="bodytext">“එම්බා ගිරාපොතකය, නුඹගේ නයදීම කෙබඳුද, නයින් මිදීම නම් කෙසේද, නිදානය තැන්පත් කිරීම කෙබඳු දැයි කියව, එකල්හි නුඹගේ බැම්මෙන් මිදෙන්නෙහියයි කීයේය.</div>
                </div>
                <div class="paragraph" para="9">
                    <span class="paranum">9</span>
                    <div class="bodytext">“එම්බා කෝශිය බ්‍රාහ්මණය, පියාපත් හට නොගන්නාවූ ලදරුවූ මාගේ දරුවෝ ඇත්තාහ. මා විසින් පෝෂණය කරණලද ඔව්හු නැවත මා පොෂණය කරන්නාහුය. එහෙයින් මම ඔවුන්ට නය දෙන්නෙමි.</div>
                </div>
                <div class="paragraph" para="10">
                    <span class="paranum">10</span>
                    <div class="bodytext">“වසඟයට ගියාවූ ජරාවෙන් යුක්තවූ මාගේ මව්පිය දෙදෙනාද ඉක්මගිය යොවුන් වයස් ඇත්තාහුය. තුඩින් හැල් කරල් ගෙණ ගොස් ඔවුන්ට දී පෙර මා ගත් ණය මුදමි.</div>
                </div>
                <div class="paragraph" para="11">
                    <span class="paranum">11</span>
                    <div class="bodytext">“ඒ හිඹුල් වෙනෙහි සිඳීගිය පියාපත් ඇති ඉතා දුර්වලවූ අන්‍යවූද ගිරා පක්ෂීහු වෙත්. ඔවුන්ටද පිං සලකාදෙමි. නුවණැත්තෝ එය අනුගාමික නිධානයයි කීහු.</div>
                </div>
                <div class="paragraph" para="12">
                    <span class="paranum">12</span>
                    <div class="bodytext">“පින්වත් කෝශිය බ්‍රාහ්මණය, මාගේ ණයදීම මෙබඳුය. මාගේ නයින් නිදහස්වීමද මේ ආකාරවේ. කියන ලද නිදන් තැන්පත්කිරීමද මෙසේ දැනගනුවයි කීයේය.</div>
                </div>
                <div class="paragraph" para="13">
                    <span class="paranum">13</span>
                    <div class="bodytext">“ඒකාන්තයෙන් උතුම් ධර්මයෙහි පිහිටියාවූ මේ ගිරා පක්ෂිතෙමේ යහපත්වේ. සමහර මිනිසුන් අතරෙහිද මෙබඳු ගුණ ධර්මයෙක් විද්‍යමාන වේයයි බමුණුතෙම සතුටුවිය.</div>
                </div>
                <div class="paragraph" para="14">
                    <span class="paranum">14</span>
                    <div class="bodytext">“පින්වත් සුවරාජය, සියලු නෑයන් සමග නුඹ කැමති පරිදි හැල් අනුභව කරව, නැවතද සිය කැමැත්තෙන් මෙහි පැමිණියාවූ නුඹ දක්නෙමු. ඔබගේ දැකීම මට ප්‍රියවේ යයිද කීයේය.</div>
                </div>
                <div class="paragraph" para="15">
                    <span class="paranum">15</span>
                    <div class="bodytext">“කෝශිය බ්‍රාහ්මණය, ඔබගේ ගෘහයෙහි කෑමද, පීමද ලැබූයෙමි. එහෙයින් ඔබ සමීපයෙහි ඇල්මද විය. බහා තබන ලද දඬු ඇත්තවුන් කෙරෙහි දන් දෙව, ජරාවට පැමිණියාවූ මව් පියන්ද පොෂණය කරවයි, අවවාද කෙළේය.</div>
                </div>
                <div class="paragraph" para="16">
                    <span class="paranum">16</span>
                    <div class="bodytext">“යම් මම පක්ෂීන්ගෙන් උතුම්වූ මේ සුවරාජයා දුටුයෙම්ද, ඒ මට අද ඒකාන්තයෙන් ශ්‍රී කාන්තාව පහළ වූවාය. මම සුවරාජයාගේ යහපත් වචන අසා බොහෝවූ පිං කරන්නෙමියි කීයේය.</div>
                </div>
                <div class="paragraph" para="17">
                    <span class="paranum">17</span>
                    <div class="bodytext">“ඔදවැඩීගිය සතුටුසිත් ඇත්තාවූ ඒ කෝශිය බ්‍රාහ්මණතෙම ආහාරයද, පානවර්ගද, සකස්කොට පහන් සිත් ඇත්තේ ආහාරයෙන් හා පානයෙන් ශ්‍රමණයන්ද, බ්‍රාහ්මණයන්ද සතුටුකරවූයේයි” වදාළේය.</div>
                </div>
            </div>
            <div class="centre ct_sutta ending">සාලිකෙදාරජාතකං 
                
                
                <span class="note">(කෙදාරජාතකං (ක.))</span> පඨමං.
            
            
            </div>
        </div>
        <div class="subhead ct_sutta" node-id="50232">
            <span class="subhead ct_sutta">485. චන්දකින්නර ජාතකය</span>
            <div class="subhead-contents">
                <div class="paragraph" para="18">
                    <span class="paranum">18</span>
                    <div class="bodytext">“එම්බා චන්ද්‍රාවෙනි, මාගේ මේ ජීවිතය පරම්පරා සිඳීමට පැමිණියේයයි සිතමි. අධික ලෙයින් තැවරුණෙමි. නුඹගේ ක්‍රීඩා විනොදයෙහි නොඇලෙමි. සොඳුරු චන්ද්‍රාවෙනි, මාගේ ප්‍රාණයෝ නිරුද්ධවෙති.</div>
                </div>
                <div class="paragraph" para="19">
                    <span class="paranum">19</span>
                    <div class="bodytext">“මාගේ ජීවිතය නවතී. මට දුකෙකි. මාගේ හෘදය දවන්නේය. අතිශයින් වෙහෙසෙමි. එය ශොක කරණ චන්ද්‍රාව වූ තී හේතුකොට ගෙණය. අන් ශොක කරුණුවලින් නොවේ.</div>
                </div>
                <div class="paragraph" para="20">
                    <span class="paranum">20</span>
                    <div class="bodytext">“රත්වූ ගලෙක්හි ළුෑ තෘණ මෙන්ද, මුල සිඳිනලද වනයෙහි ගසක් මෙන්ද, මලානික වෙමි. දිය නොපිරුනාවූ හොයක් මෙන් වියලෙමි. එය ශොකකරණ චන්ද්‍රාවවූ තීගේ හේතුවෙනි. අන් ශොක කරුණුවලින් නොවේ.</div>
                </div>
                <div class="paragraph" para="21">
                    <span class="paranum">21</span>
                    <div class="bodytext">“පර්වත පාදයෙහිවූ විලෙහි වර්ෂා ජලය මෙන් මාගේ මේ කඳුළු ධාරාවෝ වැගිරෙත්. එය ශොකවන චන්ද්‍රාවවූ තී හේතුකොට ගෙණය අන් ශොක කරුණුවලින් නොවේයයි (සඳකිඳුරුතෙම වැළපුනේය.)</div>
                </div>
                <div class="paragraph" para="22">
                    <span class="paranum">22</span>
                    <div class="bodytext">‘රාජපුත්‍රය, යමෙක් බැගෑපත්වූ මාගේ කැමති ස්වාමියා වන ලැහැබෙහි විද්දේද, ඒ නුඹ පාපයෙක් වෙහිය. ඒ මේ විදිනලද මාගේ ස්වාමිතෙම බිම සයනය කෙරේ.</div>
                </div>
                <div class="paragraph" para="23">
                    <span class="paranum">23</span>
                    <div class="bodytext">“රාජ පුත්‍රය, කිම් පුරුෂයා බලන්නාවූ මාගේ හෘදයෙහි යම් ශෝකයෙක් වේද, මාගේ මේ හෘදයෙහි හටගත් ශෝකය නුඹගේ මව ලබාවා.</div>
                </div>
                <div class="paragraph" para="24">
                    <span class="paranum">24</span>
                    <div class="bodytext">“රාජපුත්‍රය, සඳකිඳුරා දෙස බලන්නාවූ මාගේ හෘදයෙහි යම් ශෝකයක් හටගණීද, මේ මාගේ හෘදයෙහිවූ ශෝකය තොපගේ අඹුව ලබාවා.</div>
                </div>
                <div class="paragraph" para="25">
                    <span class="paranum">25</span>
                    <div class="bodytext">“රාජපුත්‍රය, යමෙක් මා කැමැත්තෙන්ම අහිංසක වූ මාහිමි සඳකිඳුරා විද මැරීද, ඒ තොපගේ මව දරුවන්ද නොදකීවා. ස්වාමියාද නොදකීවා.</div>
                </div>
                <div class="paragraph" para="26">
                    <span class="paranum">26</span>
                    <div class="bodytext">“රාජපුත්‍රය, යමෙක් මා කැමැත්තෙන්ම අහිංසකවූ මාගේ ස්වාමියා විද මැරීද, ඒ තොපගේ අඹුව දරුවන්ද නොදකීවා ස්වාමියාද නොදකීවායි සඳකිඳුරී රජහට පරිභව කළාය.</div>
                </div>
                <div class="paragraph" para="27">
                    <span class="paranum">27</span>
                    <div class="bodytext">“ගිනෙරමල් බඳු ඇස් ඇති චන්ද්‍රාවෙනි, තී නොහඬව, ශොක නොකරව, තී රජකුලයෙහි ස්ත්‍රීන් විසින් පුදනලද්දී මට භාර්‍ය්‍යාවන්නෙහිවායි, රජතෙම කීයේය.</div>
                </div>
                <div class="paragraph" para="28">
                    <span class="paranum">28</span>
                    <div class="bodytext">“රාජපුත්‍රය, යමෙක් මා කැමැත්තෙන්ම සඳකිඳුරා විද මැරීද, ඒකාන්තයෙන් මම මැරෙන්නෙම් නමුදු ඒ නුඹට භාර්‍ය්‍යා නොවන්නෙමියි කීවාය.</div>
                </div>
                <div class="paragraph" para="29">
                    <span class="paranum">29</span>
                    <div class="bodytext">“බිහිසුනු ස්වභාව ඇති තලිස් පතුරු තුවරලා භොජනකොට ඇති කිඳුරිය, තී ජීවත්වනු කැමතිනම්, හිමාලයට යව, වනයෙහි සමාන ජාති ඇති මෘගයෝ තී අභිරමණය කරන්නාහුයයි කියා රජතෙම හැර ගියේය.</div>
                </div>
                <div class="paragraph" para="30">
                    <span class="paranum">30</span>
                    <div class="bodytext">“මාගේ ස්වාමිවූ කිම් පුරුෂයාණෙනි, අපි එක්ව සතුටින් හැසුරුණාවූ ඒ පර්වතද, ඒ කඳුරැළිද ඒ පර්වත ගුහාවන්ද ඇත්තාහ. එහි ඔබ නොදක්නී මම කෙසේ නම් සිත් සැනසීම කරන්නෙම්ද,</div>
                </div>
                <div class="paragraph" para="31">
                    <span class="paranum">31</span>
                    <div class="bodytext">“සඳකිඳුරු හිමියාණෙනි, වල්මෘගයන් හා පුරුදු වූ සිත්කළුවූ කොළ ඇතිරිද වෙත්. එහි නොදක්නීවූ, මම කෙසේ නම් සිත් සනසන්නෙම්ද,</div>
                </div>
                <div class="paragraph" para="32">
                    <span class="paranum">32</span>
                    <div class="bodytext">“මා ප්‍රිය කිඳුරාණෙනි, වල්මෘගයන් හා පුරුදුවූ සිත් කළුවූ මල් ඇතිරිද ඇත්තාහ. එහි ඔබ නොදක්නා මම කෙසේ නම් සිත සනසාගන්නෙම්ද,</div>
                </div>
                <div class="paragraph" para="33">
                    <span class="paranum">33</span>
                    <div class="bodytext">“මා ප්‍රිය කිම්පුරුෂයාණෙනි, නිර්මලවූ ජලය ඇති මල්වලින් ගැවසීගත් දිය පහර ඇති උතුම් පර්වත නදීහු ගලා බසිත්. එහි ඔබ නොදක්නාවූ මම කෙසේ වාසය කරන්නෙම්ද,</div>
                </div>
                <div class="paragraph" para="34">
                    <span class="paranum">34</span>
                    <div class="bodytext">“මා සොඳුරු සඳකිඳුරාණෙනි, දැකුම්කළුවූ නිල්මිණිවන් හිමවත් පර්වත කූටයෝ ඇත්තාහ. එහි ඔබ නොදක්නී මම කෙසේ සැනසෙන්නෙම්ද,</div>
                </div>
                <div class="paragraph" para="35">
                    <span class="paranum">35</span>
                    <div class="bodytext">“ප්‍රියවූ කිම් පුරුෂායණෙනි, දැකුම්කළුවූ රන්වන් හිමවත් පර්වත කූටයෝද වෙත්. එහි ඔබ නොදක්නී කෙසේ නම් වාසය කරන්නෙම්ද,</div>
                </div>
                <div class="paragraph" para="36">
                    <span class="paranum">36</span>
                    <div class="bodytext">“මාහිමි කිඳුරාණෙනි, දැකුම් කටයුතුවූ තඹවන් හිමවත් පර්වත මුදුන්ද වෙත්. එහි ඔබ නොදක්නී මම කෙසේ නම් සිත් සනසාගන්නෙම්ද,</div>
                </div>
                <div class="paragraph" para="37">
                    <span class="paranum">37</span>
                    <div class="bodytext">“සඳකිඳුරු හිමියාණෙනි, දැකුම්කටයුතුවූ, උස්වූ හිමවත් පර්වත මුදුන්ද වෙත්. එහි ඔබ නොදක්නී මම කෙසේ නම් සැනසෙන්නෙම්ද,</div>
                </div>
                <div class="paragraph" para="38">
                    <span class="paranum">38</span>
                    <div class="bodytext">“සඳකිඳුරාණෙනි, දැකුම් කටයුතුවූ සුදුපැහැ ඇති හිමවත් පර්වත මුදුන්ද ඇත්තාහ. එහි ඔබ නොදක්නී මම කෙසේ නම් සිත් සැනසීම කරන්නෙම්ද,</div>
                </div>
                <div class="paragraph" para="39">
                    <span class="paranum">39</span>
                    <div class="bodytext">“කිම් පුරුෂයාණෙනි, දැකුම්කටයුතුවූ විසිතුරු වර්ණ ඇති හිමවත් පර්වත මුදුන්ද ඇත්තාහ. එහි ඔබ නොදක්නී මම කෙසේ නම් සිත් සැනසීම් කරන්නෙම්ද,</div>
                </div>
                <div class="paragraph" para="40">
                    <span class="paranum">40</span>
                    <div class="bodytext">“කිම්පුරුෂයාණෙනි, යක්ෂ සමූහයා විසින් සේවනය කරණලද ඖෂධවලින් ගැවසීගත්තාවූ ගන්ධමාදන පර්වතයෙහි අපි ක්‍රීඩාකොට හැසුරුණෙමු. එහි ඔබ නොදක්නී මම කෙසේ නම් සිත් සැනසීම කරන්නෙම්ද,</div>
                </div>
                <div class="paragraph" para="41">
                    <span class="paranum">41</span>
                    <div class="bodytext">“කිම්, පුරුෂයාණෙනි, කිඳුරන් විසින් සේවනය කරණලද බෙහෙත්වලින් ගැවැසීගත් ගන්ධමාදන පර්වතයෙහි අපි හැසුරුණෙමු. එහි ඔබ නොදක්නී මම කෙසේ නම් සිත් සැනසීම කරන්නෙම්දැයි (සඳකිඳුරී මෙසේ වැළපුණීය)</div>
                </div>
                <div class="paragraph" para="42">
                    <span class="paranum">42</span>
                    <div class="bodytext">“උතුම්වූ බ්‍රාහ්මණය, යමෙක් බැගෑපත්වූ මාගේ කැමැතිවූ ස්වාමියාට අමෘත ජලය ඉස්සේද, එහෙයින් මම නැවත ස්වාමියා හා එක්වීම්ද, ඒ ඔබගේ පා වඳිමියි කීවාය.</div>
                </div>
                <div class="paragraph" para="43">
                    <span class="paranum">43</span>
                    <div class="bodytext">“දැන් අපි මල්වලින් ගැවසීගත් දියපහර ඇති උතුම් පර්වත නදීවල නොයෙක් ගස්වල අතුවලින් කරණලද වස්ත්‍ර ඇත්තෝව ඔවුනොවුන්ට කියන ප්‍රිය වදන් ඇත්තාහු හැසිරෙමුයයි” (පෙරවිසූ චන්ද්‍රපර්වතයටම ගියාහුය)</div>
                </div>
            </div>
            <div class="centre ct_sutta ending">චන්දකින්නරීජාතකං 
                
                
                <span class="note">(චන්දකින්නරජාතකං (සී. ස්‍යා. පී.))</span> දුතියං.
            
            
            </div>
        </div>
        <div class="subhead ct_sutta" node-id="50233">
            <span class="subhead ct_sutta">486. මහා උක්කුස ජාතකය</span>
            <div class="subhead-contents">
                <div class="paragraph" para="44">
                    <span class="paranum">44</span>
                    <div class="bodytext">“උකුස්සාණෙනි, මේ දිවයිනෙහි දනව් වැස්සෝ හුළු බඳිත්. මාගේ දරුවන් කනු කැමතිවෙත්. එහෙයින් උපකාර ඇත්තාවූ මිතුරෙකුට කියනු මැනව, පක්ෂිවූ අපගේ නෑයන්ට පැමිණි විපත, උක්කුස රාජයාට හෙවත් ගිජුලිහිණියාට දන්වනු මැනවැයි උකුසු ධෙනුව කීයේය.</div>
                </div>
                <div class="paragraph" para="45">
                    <span class="paranum">45</span>
                    <div class="bodytext">“ලිහිණිරජ්ජුරුවෙනි, නුඹ වහන්සේ පක්ෂීන් අතුරෙන් උතුම් පක්ෂිවෙහිය. මම ඔබ සරණයෙමි. රෞද්‍රවූ දනව්වැස්සෝ මාගේ දරුවන් කණු කැමතිවෙත්. නුඹ වහන්සේ මට සුවය පිණිස වනු මැනවැයි උකුස්සා කීයේය.</div>
                </div>
                <div class="paragraph" para="46">
                    <span class="paranum">46</span>
                    <div class="bodytext">සබඳ උකුස්සාණෙනි, නුවණැත්තෝ කල්හිද නොකල්හිද, සැපය සොයන්නාහු උපකාර කරණ මිතුරන් ඇති කරත්. එබැවින් තොපට මම මේ උපකාරය කරමි. ආචාර ගුණ ඇත්තේ ආචාරගුණ ඇත්තෙකුගේ කටයුත්ත කෙරේමයයි (කැස්බා කීයේය.)</div>
                </div>
                <div class="paragraph" para="47">
                    <span class="paranum">47</span>
                    <div class="bodytext">අනුකම්පා ඇති මිතුරෙකු විසින් කටයුතු යමක් වේද, උතුම් වූ ගුණ ඇති නුඹවහන්සේ විසින් ආචාරගුණ ඇති මට ඒ මේ උපකාරය කරණ ලදී. නුඹ වහන්සේ ආරක්ෂා වුවමැනව. නොදැවෙනු මැනව. ඔබ ජීවත්වන කල්හි අපි දරුවන් ලබන්නෙමුයි. උකුස්සා කීයේය.</div>
                </div>
                <div class="paragraph" para="48">
                    <span class="paranum">48</span>
                    <div class="bodytext">එම්බා සේනකය, නුඹගේම ආරක්ෂාව සඳහා භය වළක්වමින් මරණයටද භය නොවෙමි. සමහර යාළුවෝ යහළුවන් සඳහා ප්‍රාණය හැර දැමීම පවා කෙරෙත්. මේ සත් පුරුෂයන්ගේ ගුණධර්මයෙකියි ලිහිණි රජ කීයේය.</div>
                </div>
                <div class="paragraph" para="49">
                    <span class="paranum">49</span>
                    <div class="bodytext">අහසින් යන්නාවූ මේ උක්කුස නම් ලිහිණි රජතෙම රාත්‍රි භාගයක් පසුවනතුරු යහළුවාගේ දරුවන් සඳහා ඉතා දුෂ්කරවූ කටයුත්තක් කෙළේය.</div>
                </div>
                <div class="paragraph" para="50">
                    <span class="paranum">50</span>
                    <div class="bodytext">දියෙහි වාසය කරන්නාවූ මාගේම මිත්‍රයාණෙනි, සමහරු යශසින් ධනයෙන් ගිළිහුනාහුද, සිය කටයුතුවලින් පිරිහුනාහුද, මිතුරන්ට අනුකම්පාවෙන් උපකාර වෙත්. දැන් මාගේ දරුවෝ කරදරයට පැමිණියාහුය. එහෙයින් මම ඔබ පිහිට සොයා ආවෙමි. මාගේ ඒ කටයුත්ත කරණු මැනවයි. (උකුසුතෙම කැස්බාට කීයේය.)</div>
                </div>
                <div class="paragraph" para="51">
                    <span class="paranum">51</span>
                    <div class="bodytext">මිත්‍ර සේනකය, නුවණැත්තෝ ධනයටද ධාන්‍යයයටද තම ජීවිතයටද වඩා උපකාර ඇති මිතුරන්ට සලකත්. එහෙයින් මම තොපගේ මේ කටයුත්ත කරමි. ආචාර ගුණවන්තයා ආචාරගුණ ඇත්තෙකුගේ කටයුත්ත කෙරේමයයි කැසුබුතෙම කීයේය.)</div>
                </div>
                <div class="paragraph" para="52">
                    <span class="paranum">52</span>
                    <div class="bodytext">“පියාණෙනි, ඔබ වෙහෙස නොගෙණ හිඳිනු මැනව, පුත්‍රතෙමේ පියාගේ කටයුත්තෙහි හැසිරෙන්නේය. උකුස්සාගේ දරුවන් රක්නේ මම ඔබගේ මේ කටයුත්තෙහි හැසිරෙන්නෙමියි කැසුබු පුත්‍රයා කීයේය.</div>
                </div>
                <div class="paragraph" para="53">
                    <span class="paranum">53</span>
                    <div class="bodytext">“පුත්‍රය, පියාගේ කටයුත්තෙහි පුත්‍රයා හැසිරෙන්නේය යන මේ වනාහි ඒකාන්තයෙන් සත්පුරුෂයන්ගේ ගුණ ධර්මයක් වේ. එසේවුවත් ඒ දනව් වැස්සෝ ඉතා වැඩුනු සිරුරු ඇති මා දැක උකුස්සාගේ දරුවන්ට පීඩා නොකරන්නාහු නම් යෙහෙකැයි කැස්බා කීයේය.</div>
                </div>
                <div class="paragraph" para="54">
                    <span class="paranum">54</span>
                    <div class="bodytext">මෘගයන් අතර වීර්‍ය්‍ය ඇත්තවුන්ගෙන් ශ්‍රේෂ්ඨවූ සිංහ රාජය, සිව්පාවෝද, මිනිස්සුද භයින් පෙළුනාහු උතුමෙකු වෙත එළඹෙත්. මාගේ දරුවෝ දැන් භයින් පීඩිතවූහ. එහෙයින් මම ඔබ පිහිට සොයා ආවෙමි. නුඹවහන්සේ අපගේ රජවෙහිය. මාගේ දුක් දුරු කිරීමට උපකාරවුව මැනවැයි උකුස්සා සිංහයාට කීයේය.</div>
                </div>
                <div class="paragraph" para="55">
                    <span class="paranum">55</span>
                    <div class="bodytext">“එම්බා සේනකය, තොපගේ මේ කටයුත්ත කරමි. තොපගේ ඒ සතුරු සමූහයා නැසීමට එන්නෙමු. නුවණැත්තේ සතුරන් මැඩීමට සමර්ථවූයේ සතුරු භය දැන තමා හා සමාන මිත්‍ර ජනයාගේ ආරක්ෂාව පිණිස කෙසේනම් උත්සාහ නොකරන්නේ දැයි (සිංහතෙම කීයේය).</div>
                </div>
                <div class="paragraph" para="56">
                    <span class="paranum">56</span>
                    <div class="bodytext">“ආර්‍ය්‍යවූ යමෙක් සැප සඳහා මිත්‍රයන් ඇතිකරන්නේද, සුහෘදයන් ස්වාමීන් ඇති කරන්නේද, හෙතෙම හැඳි සන්නාහ ඇත්තෙක් ඊ පහර වළක්වා රැකෙන්නාක් මෙන් සතුරන්ගෙන් මිදේ. එසේ රැකුනාවූ අපි දරුවන් හා එක්ව සතුටුවෙමු.</div>
                </div>
                <div class="paragraph" para="57">
                    <span class="paranum">57</span>
                    <div class="bodytext">“බියෙන් පැන නොයන්නාවූ යහළුවූ ස්වකීය මිත්‍රවූ සිංහයාගේ වික්‍රමයෙන් අපගේ පක්ෂි පෝතකයෝ සිත් සතුටු කරමින් අපගේ නාදයට අනුව නාද කෙරෙත්.</div>
                </div>
                <div class="paragraph" para="58">
                    <span class="paranum">58</span>
                    <div class="bodytext">“නුවණැත්තේ යහළු මිතුරෙකු ලබාද, හෙතෙම පුත්‍රයන්ද සිව්පාවුන්ද ධනයද ලැබ පරිභෝග කෙරේ. මමද මාගේ පුත්‍රයෝද, ස්වාමියාද යන අපි මිත්‍රයන්ගේ අනුකම්පාවෙන් එක්ව වාසය කරමු.</div>
                </div>
                <div class="paragraph" para="59">
                    <span class="paranum">59</span>
                    <div class="bodytext">“ස්වාමීනි, සිංහයා වැනි රාජ බලය ඇත්තාවූද උකුසු කැසුබු වැනි ශූර බල ඇත්තාවූද, මිතුරන්ගෙන් ප්‍රයෝජන ඇත්තේය. මිත්‍ර ධර්මයෙන් යුක්තයාට මෙබඳු මිතුරෝ ඇති වෙත්. මිත්‍රයන් ඇති යසස් ඇති උසස්වූ ගති ඇති හෙතෙම මෙලොවදීද, සතුටු වේ.</div>
                </div>
                <div class="paragraph" para="60">
                    <span class="paranum">60</span>
                    <div class="bodytext">“ස්වාමීවූ සේනකය දිළිඳුවූවහු විසිනුදු මිතුරන් කටයුතුය මිතුරන්ගේ අනුකම්පාවෙන් දරුවන් සහිතවූ අපි එක්වීමු. එය බලව,</div>
                </div>
                <div class="paragraph" para="61">
                    <span class="paranum">61</span>
                    <div class="bodytext">“සේනක හිමියෙනි, යම් පක්ෂියෙක් සූරයෙකු හා බලවතෙකු හා මිතුරුකම් කෙරේද, හෙතෙම මමද ඔබද යම්සේ සුවපත් වීම්ද, එසේ සුවපත් වේයයි උකුසු දෙන මිතුරන් ඇතිවීමේ අනුසස් කීවාය.”</div>
                </div>
            </div>
            <div class="centre ct_sutta ending">මහාඋක්කුසජාතකං තතියං.</div>
        </div>
        <div class="subhead ct_sutta" node-id="50234">
            <span class="subhead ct_sutta">487. උද්දාලක ජාතකය</span>
            <div class="subhead-contents">
                <div class="paragraph" para="62">
                    <span class="paranum">62</span>
                    <div class="bodytext">“එම්බා ආචාර්‍ය්‍යය, රළුවූ අඳුන් දිවිසම් ඇති මැලියම් සහිත දත් ඇති, අඳුන් නොගෑමෙන් නොසැරසීමෙන් අයහපත් මුහුණු හා රූප ඇති යම් ඒ ජටාධර තාපස කෙනෙක් මන්ත්‍ර පිරවීම කෙරෙත්ද, කිමෙක්ද, ඔව්හු මිනිසුන් විසින් කළයුත්තෙහි මේ තපස දන්නාහු ඔව්හු අපාය දුකින් මිදුනාහු වෙද්දැයි (රජතෙම ඇසීය.)</div>
                </div>
                <div class="paragraph" para="63">
                    <span class="paranum">63</span>
                    <div class="bodytext">“මහරජ, ඉදින් බොහෝ ඇසූ පිරූතැන් ඇත්තේද, කුශල ධර්මයෙහි නොහැසිරෙන්නේ නම් පාප කර්ම කරන්නේ තමා දහසක් වේද දැනගත් නමුත් එය නසා අෂ්ට සමාපත්ති සංඛ්‍යාත චරණ ධර්මයට නොපැමිණ දුකින් නොමිදෙන්නේ යයි පුරෝහිත තෙම කීයේය.</div>
                </div>
                <div class="paragraph" para="64">
                    <span class="paranum">64</span>
                    <div class="bodytext">“දහසක් වේද දත්තේද එය නිසා චරණ ධර්මයට නොපැමිණ දුකින් නොමිදෙන්නේ නම් වෙදයෝ නිෂ්ඵල වෙත්. ශීල සංයමයෙන් යුත් චරණයම සත්‍යයයි හඟිමියි (උද්දාලකතෙම කීයේය.)</div>
                </div>
                <div class="paragraph" para="65">
                    <span class="paranum">65</span>
                    <div class="bodytext">“වෙදයෝ නිෂ්ඵලයයි මම නොකියමි. ශීල සංයමයෙන් යුක්තවූ චරණයම සත්‍යයවේ. වෙදයන් හදාරා කීර්තියටම පැමිණේ අෂ්ට සමාපත්ති සංඛ්‍යාත චරණයෙන් දමනයවූයේ භය සංසිඳීම ඇති නිවනට පැමිණේයයි (පුරෝහිත තෙම කීයේය.)</div>
                </div>
                <div class="paragraph" para="66">
                    <span class="paranum">66</span>
                    <div class="bodytext">“මව්පියෝද නෑයෝද පොෂණය කටයුතුයි. යමෙකු නිසා උපන්නේද හෙතෙමේද පොෂණය කටයුතුයි ඒ උද්දාලක නම් මම පින්වත්හුගේ බ්‍රාහ්මණ වංශය රැකීමට සුදුසු පුත්‍රවෙමියි කීයේය.</div>
                </div>
                <div class="paragraph" para="67">
                    <span class="paranum">67</span>
                    <div class="bodytext">“පින්වත, කෙසේනම් බ්‍රාහ්මණවේද, කෙසේ සියල්ල සම්පූර්ණවූවෙක්වේද, කෙසේ පරිනිර්වාණයවේද, කුමකින් ධර්මයෙහි පිහිටියේයයි කියනු ලැබේදැයි ඇසීය.</div>
                </div>
                <div class="paragraph" para="68">
                    <span class="paranum">68</span>
                    <div class="bodytext">“බමුණුතෙම නිරන්තරයෙන් ගිනිගෙණ පුදයිද, දිය ඉසීම කෙරේද, යාග පිණිස ටැඹ ඔසවාද, මෙසේ කරන්නාවූ බමුණුතෙම නිර්භයවූයේ වෙයි. එහෙයින් ඔහු ධර්මයෙහි පිහිටිය හුයයි කීවාහුයයි කීයේය.</div>
                </div>
                <div class="paragraph" para="69">
                    <span class="paranum">69</span>
                    <div class="bodytext">“දිය ඉසීමෙන්ද පිරිසුදුවීමක් නැත්තේය. ගිනි පිදීමාදිය කළ පමණින් සියල්ල සම්පූර්ණවූ බ්‍රාහ්මණයෙක්ද නොවේ. ඉවසීමද නොවේ. සුරත භාවයද නොවේ හෙතෙම පිරි නිවියේද නොවේයයි කීයේය.</div>
                </div>
                <div class="paragraph" para="70">
                    <span class="paranum">70</span>
                    <div class="bodytext">“කෙසේ නම් හෙතෙම බ්‍රාහ්මණවේද, කෙසේ සියල්ල සම්පූර්ණවූයේවේද, කෙසේ නම් පරිනිර්වාණයවේද, කුමකින් ධර්මිෂ්ටයායයි කියනු ලැබේදැයි ඇසීය.</div>
                </div>
                <div class="paragraph" para="71">
                    <span class="paranum">71</span>
                    <div class="bodytext">“යමෙක් වතු කුඹුරු හා නෑයන් නැත්තේ මමත්වය කිරීමක් නැත්තේ ලාභාදියෙහි ආසා නැත්තේ පවිටුවූ විෂම ලෝභ රහිතවූයේ ක්ෂයවූ භවාසාව ඇත්තේවේද, මෙසේ කරන්නාවූ බ්‍රාහ්මණ තෙමේ නිර්භයවේ. එහෙයින්ම ධර්මයෙහි පිහිටියේයයි කීවාහුය.</div>
                </div>
                <div class="paragraph" para="72">
                    <span class="paranum">72</span>
                    <div class="bodytext">“එම්බා පුරෝහිත බ්‍රාහ්මණය, ක්ෂත්‍රියයෝය බ්‍රාහ්මණයෝය වෛශ්‍යයෝය. ශුද්‍රයෝය චණ්ඩාලයෝය. පුක්කුසයෝය යන සියල්ලෝම සුරත භාවය ඇත්තාහු දැමුනාහුද, සියල්ලෝම පිරිනිවියාහුද මෙසේ නිවීසැනහී ගිය ඒ සියල්ලන්ගේ මෙතෙම උතුම්ය. මෙතෙම හීනය යන වෙනසක් ඇද්දැයි උද්දාලකතෙම ඇසීය.</div>
                </div>
                <div class="paragraph" para="73">
                    <span class="paranum">73</span>
                    <div class="bodytext">“ක්ෂත්‍රියෝය, බ්‍රාහ්මණයෝය, වෛශ්‍යයෝය ශුද්‍රයෝය චණ්ඩාල පුක්කුසයෝය යන සියල්ලෝම සුරත භාවය ඇත්තාහු දමනය වූවාහුද, සියල්ලෝම පිරිනිවියාහුද, මෙසේ සිහිල්වූ ඒ සියල්ලන්ගෙන් මෙතෙම උතුම්ය මෙතෙම ලාමකය යන වෙනසක් නැත්තේයයි (පුරෝහිතතෙම කීයේය.)</div>
                </div>
                <div class="paragraph" para="74">
                    <span class="paranum">74</span>
                    <div class="bodytext">“ක්ෂත්‍රියයෝය, බ්‍රාහ්මණයෝය, වෛශ්‍යයෝය ශුද්‍රයෝය, චණ්ඩාල පුක්කුසයෝය යන සියල්ලෝම සුරත භාවය ඇත්තාහු දමනයවූවාහුද, සියල්ලෝම පිරිනිවියාහුද,</div>
                </div>
                <div class="paragraph" para="75">
                    <span class="paranum">75</span>
                    <div class="bodytext">“මෙසේ නිවී සැනහීගියාවූ සියල්ලන්ගේ ශ්‍රේෂ්ඨයායයිද හීනයායයිද වෙනසක් නැත්තේ නම් බ්‍රාහ්මණයන්ගේ කුල පරම්පරාවෙන්වූ බ්‍රාහ්මණ භාවය නසා සැඩොලුන් සමානව හැසිරෙන්නහුයයි කීයේය.</div>
                </div>
                <div class="paragraph" para="76">
                    <span class="paranum">76</span>
                    <div class="bodytext">“යම්සේ නොයෙක් පැහැඇති වස්ත්‍රවලින් ගෙයක් වසනලද්දේවේද, ඒ වැසූ වස්ත්‍රයන්ගේ සෙවනට ඒ පැහැය නොපැමිණේද,</div>
                </div>
                <div class="paragraph" para="77">
                    <span class="paranum">77</span>
                    <div class="bodytext">“මෙපරිද්දෙන්ම මිනිසුන් අතර යම් කලෙක්හි මානවකයෝ පිරිසුදු වෙද්ද, සුසිල්වත්හු ධර්මය දැන ඔවුන්ගේ ජාතිය නොවිචාරත්යයි පුරෝහිතතෙම කීයේය.</div>
                </div>
            </div>
            <div class="centre ct_sutta ending">උද්දාලකජාතකං චතුත්ථං.</div>
        </div>
        <div class="subhead ct_sutta" node-id="50235">
            <span class="subhead ct_sutta">488. භිස ජාතකය</span>
            <div class="subhead-contents">
                <div class="paragraph" para="78">
                    <span class="paranum">78</span>
                    <div class="bodytext">“ආචාර්‍ය්‍යවූ තාපස බ්‍රාහ්මණය, යමෙක් ඔබගේ ආහාර කොටස වූ නෙළුඹල සොරා ගත්තේද, හෙතෙම මෙලොව අශ්වය ගවය රිදීය රත්රන්ය යන ධනයද මනවඩන්නාවූ භාර්‍ය්‍යාවක්ද ලබාවා. පුත්‍රයන් සමගද භාර්‍ය්‍යාවන් සමගද එක්වේවායි (දෙවෙනි තාපසතෙම දිවුරුවේය.)</div>
                </div>
                <div class="paragraph" para="79">
                    <span class="paranum">79</span>
                    <div class="bodytext">“ආචාර්‍ය්‍ය බ්‍රාහ්මණය, යමෙක් ඔබගේ නෙළුඹල හැර ගත්තේද, හෙතෙම මල්මාලාද කශී සඳුන්ද දරාවා. ඔහුට දරුවෝද බොහෝවෙත්වා හෙතෙම කාමයන්හි තියුණු අපේක්ෂාවද කෙරේවායි (තුන්වැන්නා දිව්රුවේය.)</div>
                </div>
                <div class="paragraph" para="80">
                    <span class="paranum">80</span>
                    <div class="bodytext">“පින්වත් බ්‍රාහ්මණය, යමෙක් ඔබගේ නෙළුඹල කොටස් සොරාගත්තේද හෙතෙම බොහෝ ධාන්‍ය ඇති සී සාන්නාවූ යස පරිවාර ඇති පුත්‍රයන්ද සියලු කැමති සම්පත්ද ඇති ධනවත්වූ ගෘහස්තයෙක්ව වයස නොදක්නේ ගිහිගෙයි වාසය කෙරේවායි (සතරවැන්නා දිව්රුවේය.)</div>
                </div>
                <div class="paragraph" para="81">
                    <span class="paranum">81</span>
                    <div class="bodytext">“පින්වත් බ්‍රාහ්මණය, යමෙක් ඔබසතු නෙළුඹල හැර ගත්තේද, හෙතෙම රජුන්ට අධිරාජවූ බලවත් සහපිරිවර ඇති බලාත්කාරකම් කරන්නාවූ ක්ෂත්‍රියයෙක් වේවා සතරදිග මුහුද හිමිකොට පෘථිවියට අධිපතිව වාසය කෙරේවායි (පස්වැන්නා දිව්රුවේය)</div>
                </div>
                <div class="paragraph" para="82">
                    <span class="paranum">82</span>
                    <div class="bodytext">“එම්බා බමුණ, යමෙක් ඔබගේ නෙළුඹල සොරා ගත්තේද, හෙතෙම මුහුර්තයන්හි හා නක්ෂත්‍රමාර්ගයන්හි යෙදුනාවූ පහව නොගිය ආශාව ඇති බමුණෙක් වේවා. යශපිරිවර ඇති රජතෙමේ ඔහු පුදාවායී (සවැන්නා දිව්රුවේය.)</div>
                </div>
                <div class="paragraph" para="83">
                    <span class="paranum">83</span>
                    <div class="bodytext">“ආචාර්‍ය්‍යවූ බ්‍රාහ්මණය, යමෙක් ඔබ සතු නෙළුඹල සොරාගත්තේද, ඔහු මන්ත්‍ර හදාරන්නාවූ සියලු සම්පූර්ණ කළ වේදය ඇති තපස්වීයෙකුයයි සියලු ලෝවැසි තෙම හඟීවා දනව්වැස්සෝ එකතුව ඔහු පුදත්වායි (සත්වැන්නා දිව්රුවේය.)</div>
                </div>
                <div class="paragraph" para="84">
                    <span class="paranum">84</span>
                    <div class="bodytext">“පින්වත් බ්‍රාහ්මණය, යමෙක් ඔබසතු නෙළුඹල ගත්තේද, හෙතෙම කරුණු සතරකින් උත්සන්නවූ සමෘද්ධවූ ශක්‍රයා විසින් දෙනලද්දක්මෙන් ලැබූ ගම්වරක් අනුභව කෙරේවා පහනොවූ ආශාඇත්තේ මරණයට පැමිණේවායි, (යහළු තාපසතෙම දිවුරුවේය.)</div>
                </div>
                <div class="paragraph" para="85">
                    <span class="paranum">85</span>
                    <div class="bodytext">“පින්වත් තාපසයන් වහන්ස, යමෙක් නුඹ වහන්සේගේ නෙළුඹල කොටස සොරාගත්තේද, හෙතෙම යහළුවන්මැද නෘත්‍යවලින්ද ගීතවලින්ද සතුටු වන්නාවූ ගම්දෙටුවෙක්වේවා රජ කෙරෙන් කිසි ව්‍යසනයක් නොලබාවායි (ඒදාස තවුස්තෙම දිව්රුවේය.)</div>
                </div>
                <div class="paragraph" para="86">
                    <span class="paranum">86</span>
                    <div class="bodytext">“පින්වත් බ්‍රාහ්මණය, යම් තැනැත්තියක් ඔබගේ නෙළුඹල සොරාගත්තීද ඇය අසහාය රජෙක්තෙම පෘථිවිය ජයගෙණ යම් ස්ත්‍රියක් අගමෙහෙසිය කෙරේද, ස්ත්‍රීන් දහසකට අග්‍රවූ ඒ තනතුරෙහි තබාවා  ඕතොමෝ ස්ත්‍රීන්ගෙන් උතුම් තැනැත්තියක්ද වේවායි (නැගනි තවුසී දිවුලාය)</div>
                </div>
                <div class="paragraph" para="87">
                    <span class="paranum">87</span>
                    <div class="bodytext">“පින්වත් තාපසයන් වහන්ස, යම්තැනැත්තියක් නුඹවහන්සේගේ නෙළුඹල කොටස සොරාගෙණ කෑවානම්  ඕතොමෝ රැස්වූ සියලු තාපසවරුන් මැද හිඳ මධුර රසය පැකිලීමත් නැතිව අනුභව කෙරේවා. තවද ලාභ සඳහා කුහකකම් කරන්නියක්ද වේවායි ඒ දාසී තවුසිය දිව්රුවාය.</div>
                </div>
                <div class="paragraph" para="88">
                    <span class="paranum">88</span>
                    <div class="bodytext">“පින්වත් බ්‍රාහ්මණය, යමෙක් ඔබගේ නෙළුඹල සොරාගත්තේනම් හෙතෙම කජංගලා නම් නුවර මහත්වූ විහාරයෙක්හි ආවාස පිළිදැගුම් කරන්නාවූ මහතෙර කෙනෙක් වේවා නව කර්මාන්තයෙහි යෙදුනෙක්ද වේවා. දවසකින් එක් කවුළුවක් කෙරේවායි රුක්දෙවිතෙම දිව්රුවේය.</div>
                </div>
                <div class="paragraph" para="89">
                    <span class="paranum">89</span>
                    <div class="bodytext">පින්වත් බ්‍රාහ්මණය, යමෙක් නුඹවහන්සේගේ නෙළුඹල සොරා ගත්තේද, හෙතෙම සතැනකින් සිය ගණන් බැමිවලින් බඳිනු ලැබේවා. සිත්කළුවූ වනයෙන් නුවරට ගෙණයේවා. හෙතෙම කටුදෙකක් ඇති දිග කෙවිටිවලින් හෝ අකුසුවලින් අනිනු ලැබේවායි, (හස්තිතෙම දිව්රුවේය.)</div>
                </div>
                <div class="paragraph" para="90">
                    <span class="paranum">90</span>
                    <div class="bodytext">පින්වත් තාපසයන් වහන්ස, යමෙක් නුඹවහන්සේගේ නෙළුඹල කොටස සොරාගත්තේද, හෙතෙම ගෙල බැඳි වරාමල් මාලාවක් ඇත්තේ ඊයමින් කළ කන් පළඳනා ඇත්තේ යෂ්ටියෙන් ගසන ලද්දේ සර්පයන් ඉදිරියට පමුණුවාවා සකස්කොට බඳනා ලද්දේ වීථියෙහි හසුරුවායි. (දිව්රුවේය.)</div>
                </div>
                <div class="paragraph" para="91">
                    <span class="paranum">91</span>
                    <div class="bodytext">පින්වත්නි, යමෙක් නැතිනොවූ ආහාර කොටස නැතිවීයයි කීද, යමෙක් හෝ තොප අතුරෙන් කිසිවෙකු සැක කෙළේද, හෙතෙම පඤ්චකාමයන්ද ලබාවා. එය අනුභවද කෙරේවා. ගිහිගෙය මැද මරණයට පැමිණෙත්වායි මහාකාඤ්චන තාපස තෙමේද දිව්රුවේය.)</div>
                </div>
                <div class="paragraph" para="92">
                    <span class="paranum">92</span>
                    <div class="bodytext">ලෝකයෙහි සත්වයෝ යම් කාම සම්පත්තියක් සොයමින් හැසිරෙද්ද, මේ සත්ව ලෝකයෙහි මේ කාම සම්පත්තිය ඉෂ්ටද කාන්තද ප්‍රියද මනාපද වේ. කුමක් හෙයින් ඍෂිවරු කාම සම්පත් නොපසසත්දැයි (ශක්‍රතෙම ඇසීය.)</div>
                </div>
                <div class="paragraph" para="93">
                    <span class="paranum">93</span>
                    <div class="bodytext">ශක්‍ර දෙවෙන්ද්‍රය, ඉදින් කාම සම්පත් හේතුවෙන් සත්වයෝ නසනු ලබත්ද, බඳිනු ලබත්ද කාමයන් හේතු කොටගෙණ දුක් හා භය හටගණීද, කාමයන්හි ප්‍රමාදවූවෝ මුළාවෙන් පව්කම් කෙරෙද්ද.</div>
                </div>
                <div class="paragraph" para="94">
                    <span class="paranum">94</span>
                    <div class="bodytext">ඒ පවිටු ස්වභාව ඇත්තේ පව් රැස්කොට ශරීරයාගේ බිඳීමෙන් පසු නරකයට පැමිණෙත්. මෙසේ කම්සැපවල දෝෂය දැක ඒ හේතුවෙන් ඍෂීහු කාමයන් නොපසසත්යයි තාපසතෙම කීයේය.</div>
                </div>
                <div class="paragraph" para="95">
                    <span class="paranum">95</span>
                    <div class="bodytext">බ්‍රහ්මචාරීවූ තාපසයන් වහන්ස, ඍෂීන්වහන්සේලා විමසන්නාවූ මම ඉව්රෙහි තිබුණු ඔබවහන්සේ සතු නෙළුඹල ගොඩ බිමෙක්හි සඟවා තැබීමි. ඍෂින්වහන්සේලා පිරිසිදු වූවාහු පව් නැත්තෝව වාසය කෙරෙත්. මේ නුඹවහන්සේගේ නෙළුඹලයයි ශක්‍රතෙම කීයේය.</div>
                </div>
                <div class="paragraph" para="96">
                    <span class="paranum">96</span>
                    <div class="bodytext">දහසක් ඇස් ඇති දිව්‍යරාජය, අපි ඔබගේ නළුවෝ නොවෙමු. ක්‍රීඩාකළ යුත්තෝද නොවෙමු. නෑයෝද නොවෙමු. ඔබගේ යහළුවෝද නොවෙමු. කුමක් නිසා ඔබ තාපසයන් සමග ක්‍රීඩා කරන්නෙහි දැයි ඇසීය.</div>
                </div>
                <div class="paragraph" para="97">
                    <span class="paranum">97</span>
                    <div class="bodytext">මහත් ප්‍රඥා ඇති තාපසයන් වහන්ස, නුඹවහන්සේ මාගේ ආචාර්‍ය්‍යවෙහිය, මාගේ පියාද වෙහිය. මේ නුඹ වහන්සේගේ පා සෙවෙන අද මා කළ වරදට පිහිට වේවා. මාගේ මේ එක වරද ක්ෂමා කළ මැනව, නුවණැත්තෝ ක්‍රෝධය බලකොට ඇත්තෝ නොවෙතියි ශක්‍රතෙම කීයේය.</div>
                </div>
                <div class="paragraph" para="98">
                    <span class="paranum">98</span>
                    <div class="bodytext">යම්හෙයකින් භූතයන්ට අධිපතිවූ ශක්‍රයා දුටුවෙමුද, එහෙයින් තාපසවරුන්ගේ මේ වනයෙහි එක් රැයකුදු විසීම යහපත් විසීමකි. යම්හෙයකින් තොපගේ ආචාර්‍ය්‍යවූ බ්‍රාහ්මණතෙමේ නෙළුඹල පසුව ලැබීද, එහෙයින් පින්වත්නි, සියල්ලෝම සතුටු සිත් ඇත්තෝ වෙත්වායි (මහාකඤ්චන තාපසතෙම කීයේය.)</div>
                </div>
                <div class="paragraph" para="99">
                    <span class="paranum">99</span>
                    <div class="bodytext">මමද ශාරිපුත්‍රතෙමේද, මෞද්ගල්‍යායනතෙමේද, කාශ්‍යප තෙමේද අනුරුද්ධතෙමේද පුණ්ණතෙමේද ආනන්ද තෙමේද යන මොහු එකල්හි සහෝදරයෝ සත් දෙනවූහ.</div>
                </div>
                <div class="paragraph" para="100">
                    <span class="paranum">100</span>
                    <div class="bodytext">එකල්හි නැගණිතොමෝ උත්පල වර්ණවූවාය. දාශී තොමෝ ඛුජ්ජුත්තරාවවූවාය. එකල්හි දාසතෙමේ චිත්ත නම් ගෘහපති විය. යක්ෂතෙම ශාතාගිරනම් විය.</div>
                </div>
                <div class="paragraph" para="101">
                    <span class="paranum">101</span>
                    <div class="bodytext">එකල්හි හස්තිතෙමේ පාරිලෙය්‍යනම් හස්තිවූයේය. ශ්‍රේෂ්ඨවූ වානරතෙමේ මී දුන් වඳුරා වූයේය. එකල්හි ශක්‍ර තෙම කාළුදායි නම් විය. ජාතකය මෙසේ දරා ගණිව්යයි” වදාළේය.</div>
                </div>
            </div>
            <div class="centre ct_sutta ending">භිසජාතකං පඤ්චමං.</div>
        </div>
        <div class="subhead ct_sutta" node-id="50236">
            <span class="subhead ct_sutta">489. සුරුචි ජාතකය</span>
            <div class="subhead-contents">
                <div class="paragraph" para="102">
                    <span class="paranum">102</span>
                    <div class="bodytext">ඍෂීන් වහන්ස, සියල්ලන්ට පළමුව ගෙණනලද මම සුරුචිනම් රජහුගේ භාර්‍ය්‍යාවවූ අගමෙහෙසිය වෙමි. යම්කලෙක සුරුචි රජතෙම මා ගෙණයේද, එතැන්පටන් දසදහසක් අවුරුදු මම මෙහි තනිව වාසය කෙළෙමි.</div>
                </div>
                <div class="paragraph" para="103">
                    <span class="paranum">103</span>
                    <div class="bodytext">ඒ මම විදෙහ රට මියුළු නුවරට අධිපතිවූ සුරුචි නම් රජහු කයින් හෝ වචනයෙන් හෝ සිතින් හෝ ඉදිරියෙහිද රහසෙහිද ඉක්මවා සිතීම්යයි නොදනිමි.</div>
                </div>
                <div class="paragraph" para="104">
                    <span class="paranum">104</span>
                    <div class="bodytext">“ඍෂීන් වහන්ස, මේ සත්‍ය වචනය කරණකොට ගෙණ මට පුතෙක් උපදීවා. බොරුකියන්නාවූ මාගේ මුදුන සත් කඩක්ව පැලේවා.</div>
                </div>
                <div class="paragraph" para="105">
                    <span class="paranum">105</span>
                    <div class="bodytext">ඍෂීන්වහන්ස, ප්‍රිය මනාපවූ මාගේ ස්වාමීහුගේ මව්ද පියාද යන ඒ නැදිමයිලන් දෙදෙනා මා හික්මවන්නාහු යම්තාක් ජීවත්ව සිටියාහුද ඒ තාක්</div>
                </div>
                <div class="paragraph" para="106">
                    <span class="paranum">106</span>
                    <div class="bodytext">ඒ මම අවිහිංසා ඇළුම් ඇත්තී ඒකාන්තයෙන් කුශල ධර්මයන්හි හැසිරෙන්නී රෑ දාවල් දෙක්හි අනලස්ව ඔවුන්ට සකස්කොට උපස්ථාන කෙළෙමි.</div>
                </div>
                <div class="paragraph" para="107">
                    <span class="paranum">107</span>
                    <div class="bodytext">ඍෂීන් වහන්ස, මේ සත්‍ය වචනය කරණකොට ගෙණ මට පුත්‍රයෙක් උපදීවා. බොරු කියන්නීවූ මාගේ හිස සත්කඩක්ව පැලේවා.</div>
                </div>
                <div class="paragraph" para="108">
                    <span class="paranum">108</span>
                    <div class="bodytext">බ්‍රාහ්මණය, සමාන භාර්‍ය්‍යාවූ සොළොස් දහසක් ස්ත්‍රීහු වෙත්. ඔවුන් කෙරෙහි කිසිකලෙකත් මාගේ ඊෂ්‍ය_ාවක් හෝ ක්‍රෝධයක් හෝ නොවීය.</div>
                </div>
                <div class="paragraph" para="109">
                    <span class="paranum">109</span>
                    <div class="bodytext">ඔවුන්ට හිත වශයෙන් සතුටුවෙමි. කිසි ස්ත්‍රියකුත් මට අප්‍රිය නොමවිය. හැමකල්හි ඒ සියලුම සම්පත්තීන්ට තමාට මෙන් අනුකම්පා කරමි.</div>
                </div>
                <div class="paragraph" para="110">
                    <span class="paranum">110</span>
                    <div class="bodytext">ඍෂීන් වහන්ස, මේ සත්‍ය වචනය කරණකොට ගෙණ මට පුතෙක් උපදීවා බොරු කියන මාගේ හිස සත් කඩකට පැලේවා.</div>
                </div>
                <div class="paragraph" para="111">
                    <span class="paranum">111</span>
                    <div class="bodytext">දාසයන්ය, කම්කරුවන්ය, පණිවිඩකාරයන්ය යන සෙසු අනුව ජීවත්වන්නාවූ යම් කෙනෙක් වෙද්ද, ඔවුන් හැම කල්හි සතුටුවූ ඉඳුරන් ඇත්තී සමාන භාවයෙන් පොෂණය කරමි</div>
                </div>
                <div class="paragraph" para="112">
                    <span class="paranum">112</span>
                    <div class="bodytext">ඍෂීන් වහන්ස, මේ සත්‍ය වචනය කරණකොට ගෙණ මට පුත්‍රයෙක් උපදීවා. බොරු කියන්නාවූ මාගේ හිස හත් කඩක්ව පැලේවා.</div>
                </div>
                <div class="paragraph" para="113">
                    <span class="paranum">113</span>
                    <div class="bodytext">තවද ශ්‍රමණයන්ද බ්‍රාහ්මණයන්ද සෙසු වනිබ්බක යාචකයන්ද හැමකල්හි පිරිසිදු අත් ඇත්තී ආහාරයෙන් හා පානයෙන් සතුටු කෙරෙමි.</div>
                </div>
                <div class="paragraph" para="114">
                    <span class="paranum">114</span>
                    <div class="bodytext">ඍෂීන් වහන්ස, මේ සත්‍ය වචනය කරණ කොට ගෙණ මට පුතෙක් උපදීවා බොරු කියන්නී නම් මාගේ හිස හත් කඩක්ව පැලේවා.</div>
                </div>
                <div class="paragraph" para="115">
                    <span class="paranum">115</span>
                    <div class="bodytext">තවද පක්ෂය සම්බන්ධවූ යම් තුදුස්වකය, පසළොස්වකය අටවකය ප්‍රාතිහාර්‍ය්‍ය පක්ෂය යන දවස් වෙද්ද, ඒ පොහෝ දිනයන්හි හැමකල්හි පංචසීලයෙහි පිහිටියාවූ මම අංග අටකින් යුත් පෙහෙවස සමාදන්ව වාසය කරමි.</div>
                </div>
                <div class="paragraph" para="116">
                    <span class="paranum">116</span>
                    <div class="bodytext">ඍෂීන් වහන්ස, මේ සත්‍ය වචනය කරණකොට ගෙණ මට පුත්‍රයෙක් උපදීවා බොරු කියන්නී නම් මාගේ හිස සත් කඩක්ව පැලේවායි කීයේය.</div>
                </div>
                <div class="paragraph" para="117">
                    <span class="paranum">117</span>
                    <div class="bodytext">සොඳුරුවූ යශස් ඇති රාජපුත්‍රිය, නුඹ තමන් කෙරෙහි විද්‍යමානවූ යම් ගුණ ප්‍රකාශ කෙළෙහිද, ඒ සියලුම ස්වභාව ගුණයෝ තී කෙරෙහි විද්‍යමානවෙත්.</div>
                </div>
                <div class="paragraph" para="118">
                    <span class="paranum">118</span>
                    <div class="bodytext">ක්ෂත්‍රිය වූ ජාතිසම්පන්නවූ අතිජාත පුත්‍රවූ යශපිරිවර ඇත්තාවූ විදෙහ වාසීන්ට ධර්ම රාජන්වූ පුත්‍රයෙක් ඔබට උපදින්නේයයි ශක්‍රතෙම වරප්‍රදානය කෙළේය.</div>
                </div>
                <div class="paragraph" para="119">
                    <span class="paranum">119</span>
                    <div class="bodytext">තවුස් වෙස් ගත්තාවූ රජස් දැලිවගුල සිරුර ඇති හිස්වූ අහසෙහි සිටියාවූ යමෙක් මාගේ සිතට වැදගන්නාවූ මනොඥවූ වචන කියන්නෙහිද.</div>
                </div>
                <div class="paragraph" para="120">
                    <span class="paranum">120</span>
                    <div class="bodytext">“මෙහි පැමිණියාවූ ඒ නුඹවහන්සේ දෙව්ලොවින් ආ දෙවතාවෙක් වෙහිද, මහත් ඍර්ධි ඇත්තාවූ ඍෂිවරයෙක් හෝ වෙහිද කවරෙක් හෝ වෙහිදැයි තමන් මට කියවයි කීයේය.</div>
                </div>
                <div class="paragraph" para="121">
                    <span class="paranum">121</span>
                    <div class="bodytext">“සුධර්මා නම් දිව්‍ය සභාවෙහි රැස්වූ දිව්‍ය සමූහයෝ යමෙකුට වඳිත්ද, දහසක් ඇස් ඇති ශක්‍ර නම්වූ ඒ මම තීගේ සමීපයට ආයෙමි.</div>
                </div>
                <div class="paragraph" para="122">
                    <span class="paranum">122</span>
                    <div class="bodytext">“මේ සත්ව ලෝකයෙහි සමවූ හැසුරුම් ඇති නුවණැත්තාවූ සිල්වත්වූ නැදිමයිලන් දෙවිකොට ඇති පතිව්‍රතා රක්නාවූ යම් ස්ත්‍රීහු වෙද්ද,</div>
                </div>
                <div class="paragraph" para="123">
                    <span class="paranum">123</span>
                    <div class="bodytext">“එබඳු ගුණ ඇති යහපත් නුවණ ඇති පවිත්‍රවූ කර්මාන්ත ඇති මනුෂ්‍යවූ ස්ත්‍රියගේ දැකීමට අමනුෂ්‍යවූ දෙවියෝද එන්නාහ.</div>
                </div>
                <div class="paragraph" para="124">
                    <span class="paranum">124</span>
                    <div class="bodytext">“සොඳුර, නුඹද පෙර පුරුදුකළාවූ සුචරිත හේතුවෙන් මෙහි රජ කුලයෙහි උපන්නී සියලු කැමති සම්පත්තීන් සමෘද්ධවූවාය.</div>
                </div>
                <div class="paragraph" para="125">
                    <span class="paranum">125</span>
                    <div class="bodytext">“රාජ පුත්‍රිය, නුඹගේ දෙව්ලොව ඉපදීමද මෙලොව මනුෂ්‍ය ජීවිතයෙහි කීර්තියට පැමිණීමද යන මෙය දෙලොව ජය ගැණීමවේ.</div>
                </div>
                <div class="paragraph" para="126">
                    <span class="paranum">126</span>
                    <div class="bodytext">“මනා නුවණ ඇත්තිය, නුඹ බොහෝකල් සුව ඇළුනී තමා කෙරේ පැවැති ගුණ ධර්මය ආරක්ෂා කරව, ඒ මම දෙව්ලොවට යමි. තීගේ දැකීම මට ප්‍රියවේයයි කියාද ශක්‍රතෙම ගියේය.”</div>
                </div>
            </div>
            <div class="centre ct_sutta ending">සුරුචිජාතකං ඡට්ඨං.</div>
        </div>
        <div class="subhead ct_sutta" node-id="50237">
            <span class="subhead ct_sutta">490. පඤ්චුපොසථ ජාතකය</span>
            <div class="subhead-contents">
                <div class="paragraph" para="127">
                    <span class="paranum">127</span>
                    <div class="bodytext">“කපෝත පක්ෂිය, දැන් නුඹ ගොදුරෙහි ආලය නැත්තේය. නුඹට ආහාරයෙන් ප්‍රයෝජනයෙක් නැත්තේද, පින්වත් පරෙවිතෙමේ කුමක් හෙයින් සාපිපාස දෙක ඉවසමින් පෙහෙවස් රක්නේදැයි (තාපසතෙම ඇසීය)</div>
                </div>
                <div class="paragraph" para="128">
                    <span class="paranum">128</span>
                    <div class="bodytext">“පින්වත් තාපසයන් වහන්ස, පෙර මම පරෙවි ධෙනුව කෙරෙහි ඇලීමට ගියෙමි. මේ භූමිප්‍රදෙශයෙහි අපි දෙදෙන කාමාශාවෙන් සිත් අලවා වාසය කෙළෙමු. එකල්හි උකුස්සෙක් පරෙවි ධෙනුව අල්වා ගත්තේය. එබැවින් මම නොකැමැත්තේම ඇගෙන් වෙන්වීමි.</div>
                </div>
                <div class="paragraph" para="129">
                    <span class="paranum">129</span>
                    <div class="bodytext">“ඇගේ නැතිවීමෙන්වූ වියෝග දුක හේතුකොට ගෙණ සිතෙහි හටගත් වේදනාව විඳිමි. එහෙයින් මම පෙහෙවස් රකිමි. රාගයතෙම මට නැවත නොපැමිණේවායි (පරෙවියා කීයේය)</div>
                </div>
                <div class="paragraph" para="130">
                    <span class="paranum">130</span>
                    <div class="bodytext">“ඍජුව නොයන්නාවූ ඇලයින් ගමන් කරන්නාවූ දිව් දෙකක් ඇති සර්පය, නුඹ දළ ආවුධකොට ඇති දරුණු විෂ ඇත්තෙක් වෙහිය. පින්වත් සර්පතෙමේ කුමක්හෙයින් සාපිපාස දෙක ඉවසමින් පෙහෙවස් රකීදැයි ඇසීය.</div>
                </div>
                <div class="paragraph" para="131">
                    <span class="paranum">131</span>
                    <div class="bodytext">“පින්වත, ග්‍රාම භෝජකයාගේ සැලෙන මොල්ලිය ඇති වර්ණයෙන් හා ශක්තියෙන් යුක්තවූ බලවත් වෘෂභයෙක් විය. හෙතෙම මා පයින් මැඩපීය. කිපියාවූ මම ඔහු දෂ්ට කෙළෙමි. දුකින් පෙළුනාවූ ඒ ගවතෙම මරණයට පැමිණියේය.</div>
                </div>
                <div class="paragraph" para="132">
                    <span class="paranum">132</span>
                    <div class="bodytext">“ඉක්බිති ගම්වාසී ජනයෝ නික්ම අවුත් හඬා වැළපී පිටත්ව ගියාහුය. එහෙයින් මම පෙහෙවස් රකිමි. ක්‍රෝධයතෙම මට නැවත නොපැමිණේවායි සර්පයා කීයේය.</div>
                </div>
                <div class="paragraph" para="133">
                    <span class="paranum">133</span>
                    <div class="bodytext">“සොහොන්හි මළවුන්ගේ මස් බොහෝ වෙත්. තොපට මේ ආහාරය මනහර ස්වභාව ඇත්තේය. පින්වත් සිවල්තෙමේ සාපිපාස දෙක ඉවසමින් කුමක්හෙයින් පෙහෙවස් රකීදැයි ඇසීය.</div>
                </div>
                <div class="paragraph" para="134">
                    <span class="paranum">134</span>
                    <div class="bodytext">“ස්වාමීනි, මම ඇත් කුණපයෙක්හි ඇළුනේ මළ ඇතුගේ මසෙහි ඉතා ගිජුවූයේ මහත්වූ ඇතෙකුගේ කුසයට ඇතුල්ව ගියෙමි. උණුසුම් වාතයද ඒ තියුණුවූ සූර්‍ය්‍යරශ්මීහුද ඒ ඇතුගේ මළ මාර්ගය වියලවූහ.</div>
                </div>
                <div class="paragraph" para="135">
                    <span class="paranum">135</span>
                    <div class="bodytext">“ස්වාමීනි, ඒ මම කෘශවූයේද පඬුවන් වූයේද වීමි. එහි මට නික්මීමට මාර්ගයක් නොවීය. හදිසියෙන් මහත්වූ වර්ෂාවක් වැස්සේය. උගේ මළ මාර්ගය තෙමුයේය.</div>
                </div>
                <div class="paragraph" para="136">
                    <span class="paranum">136</span>
                    <div class="bodytext">“ස්වාමීනි, ඉක්බිත්තෙන් මම රාහු මුඛයෙන් මිදුනාවූ චන්ද්‍රයාමෙන් ඉන් පිටතට නික්මුනෙමි. එහෙයින් මම පෙහෙවස් රකිමි. ලෝභය තෙම මට නැවත නොපැමිණේවායි සිවලා කීයේය.</div>
                </div>
                <div class="paragraph" para="137">
                    <span class="paranum">137</span>
                    <div class="bodytext">“යහළුව, පෙර නුඹ හුඹස් තුළ වේයන් අනුභව කරමින් හැසුරුනෙහිය. පින්වත් වලස්තෙමේ දැන් සාපිපාස දෙක ඉවසමින් කුමක් හෙයින් පෙහෙවස් රක්නේදැයි ඇසීය.</div>
                </div>
                <div class="paragraph" para="138">
                    <span class="paranum">138</span>
                    <div class="bodytext">“ස්වාමීනි, මම ස්වකීය නිවාසයවූ වනලැහැබට නින්දා කරමින් අධික ආශා ඇති බැවින් මලය ප්‍රදෙශයට ගියෙමි. ගම්වැසි ජනයෝ එයින් නික්ම අවුත් දුනු දඬු මුගුරුවලින් මට තැළුවාහුය.</div>
                </div>
                <div class="paragraph" para="139">
                    <span class="paranum">139</span>
                    <div class="bodytext">“බිඳුනාවූ හිස ඇති ලේ තැවරුණු සිරුරු ඇති ඒ මම ස්වකීය නිවාසස්ථානයට පෙරලා ආයෙමි. එහෙයින් මම පෙහෙවස් රකිමි. අධික ආශා ඇති බව මට නැවත නොපැමිණේවායි වළසා කීයේය.</div>
                </div>
                <div class="paragraph" para="140">
                    <span class="paranum">140</span>
                    <div class="bodytext">“ස්වාමීනි, නුඹවහන්සේ අපගෙන් යම් කරුණක් විචාළාහුද, අපි සියල්ලෝම දන්නා පරිද්දෙන් එය ප්‍රකාශ කෙළෙමු. ස්වාමීනි, අපිදු නුඹවහන්සේ විචාරමු. බ්‍රාහ්මණය, පින්වතුන් වහන්සේ කුමක්හෙයින් පෙහෙවස් රක්නේදැයි ඇසූහ.</div>
                </div>
                <div class="paragraph" para="141">
                    <span class="paranum">141</span>
                    <div class="bodytext">“කෙළෙසුන්ගෙන් නොතැවරුණාවූ පසේ බුදුවරයෙක් මාගේ අසපුවෙහි මොහොතක් කල් වැඩහුන්නේය. උන්වහන්සේ මට යායුතු තැනද ආවාවූ තැනද නමද ගොත්‍රයද චරණ ධර්මයද යන සියල්ල දේශනා කළසේක.</div>
                </div>
                <div class="paragraph" para="142">
                    <span class="paranum">142</span>
                    <div class="bodytext">“මෙසේ වුවද මම් උන්වහන්සේගේ පා නොවැන්දෙමි. මාන සහගත සිතින් උන්වහන්සේගෙන් එය නොමඇසුවෙමි. එහෙයින් මම පෙහෙවස් රකීමි. මානයතෙමේ මට නැවත නොපැමිණේවායි” තාපසතෙම කීයේය.</div>
                </div>
            </div>
            <div class="centre ct_sutta ending">පඤ්චුපොසථිකජාතකං සත්තමං.</div>
        </div>
        <div class="subhead ct_sutta" node-id="50238">
            <span class="subhead ct_sutta">491. මහා මෝර ජාතකය</span>
            <div class="subhead-contents">
                <div class="paragraph" para="143">
                    <span class="paranum">143</span>
                    <div class="bodytext">“යහළුව, ඉඳින් නුඹ විසින් මා වස්තුව හේතුකොට ගන්නා ලද්දේ නම් මා නොමරාවා. ජීවග්‍රහයෙන් ගෙණ මා රජුගේ සමීපයටද ගෙණ යව. එකල්හි බොහෝවූ වස්තුව ලබන්නෙහියයි හඟිමි.</div>
                </div>
                <div class="paragraph" para="144">
                    <span class="paranum">144</span>
                    <div class="bodytext">“පින්වත් මයුර රාජය, දැන් මා විසින් මේ හීයතෙම ඔබ නැසීමට දුන්නෙහි තබන ලද්දේ නොවෙමි. ඔබගේ මලපුඩුවද මම සිඳලන්නෙමි. මයුර රාජතෙමේ සැපසේ යේවා.</div>
                </div>
                <div class="paragraph" para="145">
                    <span class="paranum">145</span>
                    <div class="bodytext">“පින්වත, යම් හේතුවකින් සත්වසක් මුළුල්ලෙහි රෑදාවල් සාපිපාස උසුලමින් මා ලුහුබැඳ ගියේද, එසේ ඇති කල්හි කුමකට මල පුඩුවෙහි බැඳුනාවූ මා බැම්මෙන් මුදන්ට කැමතිවෙහිද,</div>
                </div>
                <div class="paragraph" para="146">
                    <span class="paranum">146</span>
                    <div class="bodytext">“යහළුව, අද නුඹ ප්‍රාණඝාතයෙන් වැළකුනේවෙහිද නුඹ විසින් සියලු සතුන් කෙරෙහි අභය දෙනලදද, යම් හෙයකින් මළපුඩුවෙහි බැඳුනාවූ මා බැම්මෙන් මුදන්ට කැමති වන්නෙහිද, එහෙයිනි.</div>
                </div>
                <div class="paragraph" para="147">
                    <span class="paranum">147</span>
                    <div class="bodytext">“පින්වත් මයුර රාජය, යමෙක් ප්‍රාණඝාතයෙන් වළකින්නේද, සියලු සතුන්ට අභයදානය දේද, හෙතෙම මෙයින් චුතවූයේ කිනම් සුවයක් ලබාද, මේ කාරණය විචාරමි. එය මට කියනු මැනවයි ඇසීය.</div>
                </div>
                <div class="paragraph" para="148">
                    <span class="paranum">148</span>
                    <div class="bodytext">“යහළුව, යමෙක් ප්‍රාණඝාතයෙන් වළකින්නේද, සියලු සතුන්ට අභයදානය දෙන්නේද, හෙතෙම මේ ආත්මයෙහිම ප්‍රශංසා ලබයි. ශරීරයාගේ භෙදයෙන් පසු ස්වර්ග ලෝකයටද පැමිණේයයි කියමි.</div>
                </div>
                <div class="paragraph" para="149">
                    <span class="paranum">149</span>
                    <div class="bodytext">“ඇතැම් මහණ බමුණෝ දෙවියෝ නැත්තාහයි කියත්. මේලොවම ජීවිතෙන්ද්‍රිය විනාශයට පැමිණේයයිද එසේම සුකෘත දුෂ්කෘතයන්ගේ විපාක නැතැයිද, දානය අඥානයන් විසින් පණවන ලද්දක්යයිද කියත්. ඒ රහතුන්ගේ වචනය අදහමින් ඒ හේතුවෙන් මේ ලිහිණින් මරා ජීවත්වෙමියි කීයේය.</div>
                </div>
                <div class="paragraph" para="150">
                    <span class="paranum">150</span>
                    <div class="bodytext">“මනා දැකුම් ඇත්තාවූ සඳද හිරුද යන දෙදෙන අහසෙහි බබලමින් ගමන් කෙරෙත්. ඔව්හු මෙලොවට අයත්ද, නොහොත් පරලොවට අයත්ද, මිනිස්ලොව ඒ මහණ බමුණෝ කෙසේ නම් කියත්දැයි ඇසීය.</div>
                </div>
                <div class="paragraph" para="151">
                    <span class="paranum">151</span>
                    <div class="bodytext">“මනා දර්ශන ඇත්තාවූ චන්ද්‍රයාද සූර්‍ය්‍යයාද යන දෙදෙනා අහසෙහි බබළමින් ගමන් කරත්. ඔව්හු පරලොවට අයත්ය. මෙලොවට අයත් නොවෙත්. මනුෂ්‍ය ලෝකයෙහි ඔව්හු දෙවියෝයයි කියත්.</div>
                </div>
                <div class="paragraph" para="152">
                    <span class="paranum">152</span>
                    <div class="bodytext">“යම් කෙනෙක් කර්මය නොකියද්ද, එසේම සුකෘත දුෂ්කෘතයන්ගේ විපාකය නොකියද්ද, යමෙකුත් දානය අඥානයන් විසින් පණවන ලද්දක් කියයිද, අහේතුකවූ ලාමක වාද ඇත්තාවූ ඒ මහණ බමුණෝ මේ කරුණෙහිදීම නැසුනාහු වෙත්.</div>
                </div>
                <div class="paragraph" para="153">
                    <span class="paranum">153</span>
                    <div class="bodytext">“මයුර රාජය, ඒකාන්තයෙන් ඔබගේ මේ වචනය සත්‍යය කෙසේ නම් දානය විපාක නැතැයි කියන්නේද, එසේම සුකෘත දුෂ්කෘතයන්ගේ ඵලයද අඥානයන් විසින් පනවන ලද්දක් නම් කෙසේ වන්නේද,</div>
                </div>
                <div class="paragraph" para="154">
                    <span class="paranum">154</span>
                    <div class="bodytext">“මයුර රාජය, කෙසේ කරන්නේ කවර දෙයක් කරන්නේ කුමක හැසිරෙන්නේ කුමක් සේවනය කරන්නේ කිනම් තපස් ගුණයක් කරණකොටගෙණ යම්සේ මම නරකයෙහි නොවැටෙම්ද, මේ කාරණය මට කියව්.</div>
                </div>
                <div class="paragraph" para="155">
                    <span class="paranum">155</span>
                    <div class="bodytext">“යහළුව, මේ ලෝකයෙහි යම්කිසි ශ්‍රමණකෙනෙක් ඇද්ද, කාශාය වස්ත්‍ර දරන්නාවූ අනගාරිකවූ නොකල්හි හැසිරීමෙන් වැළකුණාවූ ඒ සත්පුරුෂවූ පසේ බුදුවරයෝ වනාහි උදෑසනම සුදුසු කල්හි පිඬු පිණිස හැසිරෙත්.</div>
                </div>
                <div class="paragraph" para="156">
                    <span class="paranum">156</span>
                    <div class="bodytext">“එහි සුදුසු කල්හි උන්වහන්සේලා කරා එළඹ තොපගේ සිතට යමක් කැමතිවන්නේද එය අසව. උන්වහන්සේලා තොපට මෙලොව සම්බන්ධවූද පරලොව සම්බන්ධවූද අර්ථය දන්නා පරිද්දෙන් ප්‍රකාශ කරත්.</div>
                </div>
                <div class="paragraph" para="157">
                    <span class="paranum">157</span>
                    <div class="bodytext">“සර්පයෙක් තෙම පැරණිවූ දිරුවාවූ සැවය මෙන්ද නිල්වන්වූ වෘක්ෂයතෙම පඬුවන්වූ පත්‍රය මෙන්ද මාගේ මේ රෞද්‍රභාවය ප්‍රහීණවිය. මම දැන් මේ රෞද්‍රභාවය දුරුකරමි.</div>
                </div>
                <div class="paragraph" para="158">
                    <span class="paranum">158</span>
                    <div class="bodytext">“මා විසින් සිය ගෘහයෙහි බඳනා ලද නොයෙක් සිය ගණන් යම් මේ පක්ෂීහු ඇද්ද. ඔවුන්ටද මම අද ජීවිතය දෙමි. මම මොක්ෂයටද පැමිණියෙමි. ඒ සත්‍යයෙන් ඒ සියලුම පක්ෂීහු ස්වකීය නිවාසස්ථානයට පැමිණෙත්වායි (සත්‍යක්‍රියා කෙළේය.)</div>
                </div>
                <div class="paragraph" para="159">
                    <span class="paranum">159</span>
                    <div class="bodytext">“යශස් ඇත්තාවූ මයුර රාජයා බැඳගන්ට මළ පුඩු ගත් අත් ඇති වැද්දෙක් වනයෙහි හැසුරුනේය. ඒ වැද්දා යශස් ඇත්තාවූ මයුර රාජයා බැඳ යම්සේ මම දුකින් මිදුනේද, එසේම දුකින් මිදුනේයයි වදාළේය.”</div>
                </div>
            </div>
            <div class="centre ct_sutta ending">මහාමොරජාතකං අට්ඨමං.</div>
        </div>
        <div class="subhead ct_sutta" node-id="50239">
            <span class="subhead ct_sutta">492. තච්ඡක සූකර ජාතකය</span>
            <div class="subhead-contents">
                <div class="paragraph" para="160">
                    <span class="paranum">160</span>
                    <div class="bodytext">“යම් ඤාති සමූහයක් සොයමින් අපි පර්වතවලද වනාන්තරවලද හැසුරුණෙමුද, මා විසින් ලබනලද ඒ මේ ඤාතීන් සොයමින් හැසුරුණෙමි.</div>
                </div>
                <div class="paragraph" para="161">
                    <span class="paranum">161</span>
                    <div class="bodytext">“මේ අල වර්ගද ගෙඩි වර්ගද බොහෝවේ. බොහෝවූ මේ කෑ යුතු දෙයද වේ. මේ පර්වත නදීහුද සිත් කළුවෙත්. අපට පහසුවූ වාසස්ථානයක් වන්නේය.</div>
                </div>
                <div class="paragraph" para="162">
                    <span class="paranum">162</span>
                    <div class="bodytext">“නිරුත්සාහවූ සැක නැත්තාවූ ශෝකයක් නැත්තාවූ කොයිනුත් බියක් නැත්තාවූ මම සියලු නෑයන් සමග මෙහිම වාසය කරන්නෙමියි” තච්ඡ ශූකරතෙම කීයේය.</div>
                </div>
                <div class="paragraph" para="163">
                    <span class="paranum">163</span>
                    <div class="bodytext">“එම්බා තච්ඡ ශූකරය, අන්‍යවූ ලෙනක් සොයව, අපට මෙහි සතුරෙක් ඇත්තේය. ඒ සතුරා මෙහි පැමිණ හොඳ හොඳ ඌරන් මරාගණීයයි” කීවාහුය.</div>
                </div>
                <div class="paragraph" para="164">
                    <span class="paranum">164</span>
                    <div class="bodytext">“අපට මෙහි කවරෙක් සතුරුවේද, මනාව එක්වූ නොමැඩිය හැක්කාවූ නෑයන් කවරෙක් මඩීද, මාවිසින් විචාරණ ලද්දාවූ තෙපි එය මට කියව්.</div>
                </div>
                <div class="paragraph" para="165">
                    <span class="paranum">165</span>
                    <div class="bodytext">“තච්ඡය, උඩුකුරුව ගියාවූ රේඛා ඇති මෘගරාජවූ බල ඇත්තාවූ දළ ආයුධකොට ඇති ව්‍යාඝ්‍ර මෘගයෙක් වේ. හෙතෙම මෙහි පැමිණ හොඳ හොඳ ඌරන් මරාගණීයයි” කීවාහුය.</div>
                </div>
                <div class="paragraph" para="166">
                    <span class="paranum">166</span>
                    <div class="bodytext">“අපට දළ නැත්තාහු නොවෙත්. බලයද ශරිරයෙහි මනාව හටගත්තේය. අපි සියල්ලෝ සමගිව තනිවවූ ඔහු වසඟ කරන්නෙමුයි” (තච්ඡයා කීයේය.)</div>
                </div>
                <div class="paragraph" para="167">
                    <span class="paranum">167</span>
                    <div class="bodytext">“එම්බා තච්ඡකය, සිතට කා වදින්නාවූ කණට සුව එළවන්නාවූ වචනයක් කීයෙහිය. යමෙකුත් සටනෙහි පැනයන්නේ නම් ඔහුද පසුව නසම්හයි” කීවාහුය.</div>
                </div>
                <div class="paragraph" para="168">
                    <span class="paranum">168</span>
                    <div class="bodytext">“එම්බා ව්‍යාඝ්‍රය, යම්බඳුවූ නුඹ සූකර සමූහයා මැදට පැමිණ බැගෑවූවෙකු මෙන් අද ප්‍රාණඝාතයෙන් වැළකුණේ වෙහිද, නැතහොත් සිතමින් සිටිනෙහිද, ඒ නුඹ විසින් සියලු සතුන්ට අභය දෙන ලදද, නුඹගේ දළ නැද්ද, මෘග වීර්‍ය්‍ය නැද්දැයි” ජටිලතෙම ඇසීය.</div>
                </div>
                <div class="paragraph" para="169">
                    <span class="paranum">169</span>
                    <div class="bodytext">“තාපසයාණෙනි, මාගේ දළ නැත්තාහු නොවෙත්. ශරීර ශක්තියද මනාව පිහිටියේය. එතකුදුවුවත් සමගිව එකතුවූ නෑයන්ද දැක බියවීමි. එහෙයින් වනයෙහි තනිවූ මම කල්පනා කෙළෙමි.</div>
                </div>
                <div class="paragraph" para="170">
                    <span class="paranum">170</span>
                    <div class="bodytext">“මේ ඌරෝ වනාහි පෙර භයින් මැඩුනාහු වෙන වෙනම ලෙන් සොයන්නාහු දිශාවෙන් දිශාවට යෙත්. අද ඔව්හු යම්තැනක රැස්ව සිටියාහු මා විසින් මැඩලිය නොහැක්කාහු වෙද්ද, දැන් ඔව්හු එකතැන රැස්ව වසත්.</div>
                </div>
                <div class="paragraph" para="171">
                    <span class="paranum">171</span>
                    <div class="bodytext">“පිරිස් නායකයෙකුගෙන් යුක්තවූ එකතුවූ සමගි කථා ඇත්තාවූ ඒ සියල්ලෝ මට හිංසා කරන්නාහුය. එහෙයින් අද මම ඔවුන් ප්‍රාර්ථනා නොකරමියි” කීයේය.</div>
                </div>
                <div class="paragraph" para="172">
                    <span class="paranum">172</span>
                    <div class="bodytext">“එකම ශක්‍රතෙම අසුරයන් දිනයි. එකලාවම උකුසු තෙම පක්ෂීන් අල්වාගෙණ නසයි. තනිවම ව්‍යාඝ්‍රතෙමේ මෘග සමූහයා මැදට පැමිණ හොඳ හොඳ මෘගයා මරාගණියි. ඔහුගේ බලය එබඳුම යයි” ජටිලයා කීයේය.</div>
                </div>
                <div class="paragraph" para="173">
                    <span class="paranum">173</span>
                    <div class="bodytext">“සමගිවූ නෑයන් සහිතවූ ව්‍යාඝ්‍ර බඳුවූවන් ශක්‍ර තෙමේද නොම වසඟ කරන්නෙහිය. උකුස්සාද වසඟ නොකරන්නේය. මෘගාධිපති ව්‍යාඝ්‍රතෙමේද වසඟයෙහි පවත්වන්ට නොහැකි වේයයි” කීයේය.</div>
                </div>
                <div class="paragraph" para="174">
                    <span class="paranum">174</span>
                    <div class="bodytext">“සමූහ ඇත්තාවූ පිරිවර සමග හැසිරෙන්නාවූ කුම්භීලක නම් පක්ෂීහු සතුටු වෙමින් එකතුව ගොදුරු සොයමින් අහසට නඟිත්. ගොදුරු ගෙණ අහසින්ද යෙත්.”</div>
                </div>
                <div class="paragraph" para="175">
                    <span class="paranum">175</span>
                    <div class="bodytext">“එසේ අහසින් යන්නාවූද ඔවුන්ගෙන් මෙහි එකෙක් ඉවත්ව යේද, උකුසුතෙම ඌද ගසා ගණියි. මෝතොමෝ ව්‍යාඝ්‍රයන්ගේ ස්වභාව ගතිය යයි’ කීයේය.</div>
                </div>
                <div class="paragraph" para="176">
                    <span class="paranum">176</span>
                    <div class="bodytext">“ආමිෂයෙහි ලොල්වූ ඇස් ඇති රෞද්‍රවූ ජටිලයා විසින් උත්සාහවත් කරණලද දළ ඇති ව්‍යඝ්‍රතෙම පෙර මෙන් සිතමින් දළ ඇති හූරන් වෙතට පැන්නේය.</div>
                </div>
                <div class="paragraph" para="177">
                    <span class="paranum">177</span>
                    <div class="bodytext">“බොහෝවූ නෑයෝ යහපත, වනයෙහි හටගත්තාවූ වෘක්ෂද බොහෝවූවාහු යහපත. සමගිවූ හූරන් විසින් එක ගමනෙහිදීම ව්‍යාඝ්‍රතෙම නසන ලද්දේයයි” (වෘක්ෂ දේවතාවා කීය.)</div>
                </div>
                <div class="paragraph" para="178">
                    <span class="paranum">178</span>
                    <div class="bodytext">“කූට ජටිල බ්‍රාහ්මණයාද ව්‍යාඝ්‍රයාද යන දෙදෙන නසා ශූකරයෝ සතුටු සිත් ඇත්තාහු ප්‍රමුදිතවූවාහු මහා නාදයෙන් නාද කළාහුයයි” වදාළේය.</div>
                </div>
                <div class="paragraph" para="179">
                    <span class="paranum">179</span>
                    <div class="bodytext">“ඒ ඌරෝ දිඹුල් ගස මුල රැස්වූවාහු නුඹ අපගේ අධිපතියාවූ රජ වෙහියයි තච්ඡකයා අභිෂෙක කළාහුයයි වදාළේය.”</div>
                </div>
            </div>
            <div class="centre ct_sutta ending">තච්ඡසූකරජාතකං නවමං.</div>
        </div>
        <div class="subhead ct_sutta" node-id="502310">
            <span class="subhead ct_sutta">493. මහා වානිජ ජාතකය</span>
            <div class="subhead-contents">
                <div class="paragraph" para="180">
                    <span class="paranum">180</span>
                    <div class="bodytext">“නොයෙක් රටින් පැමිණියාවූ වෙළෙන්දෝ රැස්ව එකෙකු ප්‍රධානියා කොට ධනය හැරගෙණ වෙළඳාමට ගියාහුය.</div>
                </div>
                <div class="paragraph" para="181">
                    <span class="paranum">181</span>
                    <div class="bodytext">‘ඒ වෙළෙන්දෝ ආහාර නැත්තාවූ ජලය නැත්තාවූ ඒ කාන්තාරයට පැමිණ සිත් කළුවූ සිහිල් සෙවන ඇති මහත්වූ නුග රුකක් දුටුවාහුය.</div>
                </div>
                <div class="paragraph" para="182">
                    <span class="paranum">182</span>
                    <div class="bodytext">“මෝහයෙන් වැසුනාවූ අඥානවූ ඒ වෙළෙන්දෝද, එහි නුගරුක සෙවණෙහි හිඳ මෙසේ සිතුවාහුය.</div>
                </div>
                <div class="paragraph" para="183">
                    <span class="paranum">183</span>
                    <div class="bodytext">“වෙළඳුනි, මේ වෘක්ෂය තෙම තෙත්වූවාක් මෙන්වේ. මෙහි ජලයද වැගිරේ. එබැවින් මේ ගසේ පළමු අත්ත අපි සිඳිමු.</div>
                </div>
                <div class="paragraph" para="184">
                    <span class="paranum">184</span>
                    <div class="bodytext">“ඒ ශාඛාවද සිඳින ලද්දීම නොකැලත්වූ නිර්මලවූ ජලය වැගුරුවේය. ඒ වෙළෙන්දෝ එහි කැමතිතාක් ස්නානය කොටද පානය කොටද සතුටුවූහ.</div>
                </div>
                <div class="paragraph" para="185">
                    <span class="paranum">185</span>
                    <div class="bodytext">“මෝහයෙන් මුළාවූ අඥානවූ ඒ වෙළෙන්දෝ දෙවනුව මෙසේ සිතූහ. එබැවින් අපි මේ වෘක්ෂයාගේ දකුණු අත්ත සිඳීමුයි ඒ දකුණු අත්තද සිඳින ලද්දීම බොහෝවූ මස් සහිත ඇල් සාලේ බතද දිය නුමුසු කිරිබත් වැනි කොමුපිඩුද අවුළුපත්ද මුද්ගාදී සූපයන්ද වැගුරුවේය.</div>
                </div>
                <div class="paragraph" para="186">
                    <span class="paranum">186</span>
                </div>
                <div class="paragraph" para="187">
                    <span class="paranum">187</span>
                    <div class="bodytext">“ඒ වෙළෙන්දෝ එහි භෝජනය කොට කැමතිතාක් අනුභව කොට සතුටුවූහ. මෝහයෙන් මුළාවූ අඥානවූ ඒ වෙළෙන්දෝ තුන්වෙනුව සිතුවාහුය.</div>
                    <div class="bodytext">“එබැවින් අපි මේ වෘක්ෂයාගේ පශ්චිම ශාඛාව සිඳිමුයී වෙළෙන්දෝ සිතූහ. ඒ ශාඛාවද සිඳින ලද්දීම අලංකාරයෙන් සැරසුනාවූ ස්ත්‍රීන් වැගුරුවේය.</div>
                </div>
                <div class="paragraph" para="188">
                    <span class="paranum">188</span>
                    <div class="bodytext">“තවද උන් අතුරෙන් එක එක වෙළෙන්ඳාම විසිතුරු වස්ත්‍රාභරණ ඇති අවුණනලද මිණි කොඩොල් ඇති එක එක ස්ත්‍රියද ගැල් නායකයා වෙත ස්ත්‍රීන් විසි පස්දෙනෙක්ද වූහ.</div>
                </div>
                <div class="paragraph" para="189">
                    <span class="paranum">189</span>
                    <div class="bodytext">“ඒ වෘක්ෂය සෙවනෙහි හාත්පස පිරිවැරූහ. ඒ වෙළෙන්දෝ ඒ ස්ත්‍රීන් සමග කැමතිතාක් පරිචරණය කොට සතුටු වූහ.</div>
                </div>
                <div class="paragraph" para="190">
                    <span class="paranum">190</span>
                    <div class="bodytext">“මෝහයෙන් මුළාවූ අඥාන වෙළෙන්දෝ එබැවින් මේ වෘක්ෂයාගේ උතුරෙහිවූ අත්ත අපි සිඳිමුයි සතර වෙනුව සිතුවාහුය.</div>
                </div>
                <div class="paragraph" para="191">
                    <span class="paranum">191</span>
                    <div class="bodytext">“ඒ ශාඛාවද සිඳින ලද්දීම බොහෝවූ මුතුද වෙරළු මිණිද රිදීද රත්‍රංද කුත්තක නම් ඇතිරිද හෙවත් ඇතුන් පිට අතුරණ පලස්ද ලොම්මුවා පසතුරු නාද වැගුරුවේය.</div>
                </div>
                <div class="paragraph" para="192">
                    <span class="paranum">192</span>
                    <div class="bodytext">“කශී සළුද උද්දියාන නම් කම්බිලිද වැගුරුවේය. ඒ වෙළෙන්දෝ එහි කැමතිතාක් බර බැඳගෙණ සතුටුවූහ.</div>
                </div>
                <div class="paragraph" para="193">
                    <span class="paranum">193</span>
                    <div class="bodytext">“මෝහයෙන් මුළාවූ අඥානවූවාහු එබැවින් අපි මේ වෘක්ෂයාගේ මුල සිඳිමු. තවද වැඩියක් වස්තුව ලබමුයි පස් වෙනුව සිතුවාහුය.</div>
                </div>
                <div class="paragraph" para="194">
                    <span class="paranum">194</span>
                    <div class="bodytext">“ඉක්බිති වෙළඳුනි, තොපට යහපතක් වේවායි කරණලද ඇදිලි ඇත්තේ නුග රුක කෙරෙහි කුමට අපරාධ කරව්දැයි, යාඥා කරමින් එය වලකන්ට සාර්ථවාහකතෙම නැගී සිටියේය.</div>
                </div>
                <div class="paragraph" para="195">
                    <span class="paranum">195</span>
                    <div class="bodytext">“වෙළඳුනි, තොපට යහපතක් වේවා. මේ ගසෙහි පෙරදිග අත්ත ජලය දුන්නීය. දකුණු දිග අත්ත ආහාර පානද දුන්නීය පැසුළු දිග අත්ත ස්ත්‍රීන් දුන්නාය. උතුරු දිග අත්ත සියලු කැමති වස්තූන්ද දුන්නාය. එහෙයින් මේ නුග රුක කෙරෙහි කුමට වරද කරව්ද,</div>
                </div>
                <div class="paragraph" para="196">
                    <span class="paranum">196</span>
                    <div class="bodytext">“යම් ගසක්හුගේ සෙවණෙහි ඉන්නේද, නිදීම හෝ කරන්නේද ඒ ගසේ අත්ත නොබිඳින්නේය. මිත්‍ර ද්‍රෝහිකම වනාහි ලාමකවේයයි කීයේය.</div>
                </div>
                <div class="paragraph" para="197">
                    <span class="paranum">197</span>
                    <div class="bodytext">“බොහෝවූ ඒ වෙළෙන්දෝද තනිවූ ඒ ගැල් නායකයාගේ කීම නොගෙණ මුවහත්වූ ඒ පොරෝවලින් ඒ ගස මුලින් කපන්ට පටන් ගත්තාහුය.</div>
                </div>
                <div class="paragraph" para="198">
                    <span class="paranum">198</span>
                    <div class="bodytext">“ඉක්බිති සටනට සැරසුනාවූ නාගයෝ විසිපස් දෙනෙක්ද දුනු ඊ ගත්තවුන්ගෙන් තුන් සියයක්ද යුද්ධ සැට්ටලුවාවූ සදහසක්ද නික්මුනාහුය.</div>
                </div>
                <div class="paragraph" para="199">
                    <span class="paranum">199</span>
                    <div class="bodytext">“මොවුන් නසව්, බඳිව්, මොවුන්ගේ ජීවිතය නොමුදව්, ගැල් නායකයා හැර උන් සියල්ලන් හළු කරව්යයි (නාරජතෙම නියෝග කෙළේය)</div>
                </div>
                <div class="paragraph" para="200">
                    <span class="paranum">200</span>
                    <div class="bodytext">“එහෙයින්ම නුවණැති පුරුෂතෙමේ තමහට වැඩ දක්නේ ලෝභයාගේ වසඟයට නොයන්නේය. ඒ ලෝභ සහගත සතුරු සිත නසන්නේය.</div>
                </div>
                <div class="paragraph" para="201">
                    <span class="paranum">201</span>
                    <div class="bodytext">“තෘෂ්ණාව දුක හට ගන්නකැයි මේ දෝෂය දැන පහකළාවූ තෘෂ්ණා ඇති තෘෂ්ණා වශයෙන් නොගන්නාවූ ස්මෘති සම්පන්නවූ භික්ෂුතෙමේ වාසය කරන්නේයයි වදාළේය.”</div>
                </div>
            </div>
            <div class="centre ct_sutta ending">මහාවාණිජජාතකං දසමං.</div>
        </div>
        <div class="subhead ct_sutta" node-id="502311">
            <span class="subhead ct_sutta">494. සාධීන ජාතකය</span>
            <div class="subhead-contents">
                <div class="paragraph" para="202">
                    <span class="paranum">202</span>
                    <div class="bodytext">“යම් හෙයකින් යශස් ඇත්තාවූ අපගේ වේදේහ රජහට දිව්‍ය රථයක් පහළවූයේද එහෙයින් ලෝකයෙහි ඒකාන්තයෙන් ලොමු ඩැහැගන්නාවූ ආශ්චර්‍ය්‍යයෙක් පහළ විය.</div>
                </div>
                <div class="paragraph" para="203">
                    <span class="paranum">203</span>
                    <div class="bodytext">දිව්‍ය රථාචාරීවූ මහත් ඍද්ධි ඇත්තාවූ මාතලී නම් දිව්‍ය පුත්‍ර තෙම විදෙහරට මියුළු නුවර අධිපතිවූ සාධීන නම් රජුට ආරාධනා කෙළේය.</div>
                </div>
                <div class="paragraph" para="204">
                    <span class="paranum">204</span>
                    <div class="bodytext">දිශාවන්ට අධිපතීවූ රාජොත්තමය, එනු මැනව, මේ දිව්‍ය රථයට නගිනු මැනව, ශක්‍රයා සහිතවූ ඒ තව්තිසා වැසි දෙවියෝ ඔබ දකිනු කැමැත්තාහුය. ඒ දෙවියෝ සිහි කරන්නාහුම සුධර්මානම් දිව්‍ය සභාවෙහි හිඳිත්.</div>
                </div>
                <div class="paragraph" para="205">
                    <span class="paranum">205</span>
                    <div class="bodytext">ඉක්බිති සාධින රජතෙමේද ප්‍රමුඛව රථයට නැංගේය. දහසක් අසුන් යෙදූ රථයට නැග දෙවියන් වෙත ගියේය. දෙවියෝ ආවාවූ ඒ රජහු දැක පිළිගෙණ සතුටුවූහ.</div>
                </div>
                <div class="paragraph" para="206">
                    <span class="paranum">206</span>
                    <div class="bodytext">“මහරජ, ඔබගේ මෙහි යහපත් පැමිණීමකි. තවද ඔබගේ අප සමීපයට පැමිණීමකි. රාජොත්තමය, දැන් සක්දෙව් රජහුගේ සමීපයෙහි හිඳිනු මැනව, ශක්‍රතෙමේද මියුළු නුවර අධිපතිවූ වේදේහ රජු පිළිගනිමින් සතුටු විය. ශක්‍රතෙම කම්සැපවලින්ද ආසනයෙන්ද පැවරීම් කෙළේය.</div>
                </div>
                <div class="paragraph" para="207">
                    <span class="paranum">207</span>
                </div>
                <div class="paragraph" para="208">
                    <span class="paranum">208</span>
                    <div class="bodytext">රාජොත්තමය, කාමයන් වසඟයෙහි පවත්වන්නාවූ දෙවියන්ගේ වාසස්ථානයට පැමිණීම යහපත්වූයේය. සියලු කාම සම්පත්තියෙන් සමෘද්ධවූ දෙවියන් අතර වාසය කරව. තව්තිසා වැසි දෙවියන් කෙරෙහිවූ මිනිසුන් අයත් නොවූ කාමයන් අනුභව කරවයි කීයේය.</div>
                </div>
                <div class="paragraph" para="209">
                    <span class="paranum">209</span>
                    <div class="bodytext">ශක්‍රදෙවෙන්ද්‍රය, පෙර මම දෙව්ලොවට පැමිණියේ නෘත්‍යවලින්ද ගීතවලින්ද වාද්‍යවලින්ද සිත් ඇලවිමි. ඒ මම දැන් දෙව්ලොව සිත් නොඅලවමි. ආයුෂය ගෙවී ගියේද, මරණය ළඟාවූයේද, නොහොත් මුළාවූයෙම්දැයි ඇසීය.</div>
                </div>
                <div class="paragraph" para="210">
                    <span class="paranum">210</span>
                    <div class="bodytext">නරවීර ශ්‍රේෂ්ඨය, නුඹගේ ආයුෂ ක්ෂය වූයේද නොවෙයි. මරණයද දුරවේ. මුළාවූයේද නොවෙයි. යම් පුණ්‍යයන්ගේ විපාකය මෙහි වින්දහුද, නුඹගේ ඒ පින් මදවූහ.</div>
                </div>
                <div class="paragraph" para="211">
                    <span class="paranum">211</span>
                    <div class="bodytext">දිශාවන්ට අධිපතිවූ රාජොත්තමය, දෙවියන්ගේ ආනුභාවයෙන් හෙවත් පිනෙන් මෙහි වාසය කරව. තව්තිසා වැසි දෙවියන් කෙරෙහි මිනිසුන් අයත් නොවූ කාමයන් අනුභව කරවයිද, (ශක්‍රතෙම කීයේය.)</div>
                </div>
                <div class="paragraph" para="212">
                    <span class="paranum">212</span>
                    <div class="bodytext">අනුන්ගෙන් ඉල්වාගත් යානාවක් යම්සේ අනුන්ගෙන් ඉල්වාගත් වස්තුවක් යම්සේද අනුන් දුන් පිනෙන් යමක් ලබානම් මේ කාරණයද මෙසේ දතයුතුයි.</div>
                </div>
                <div class="paragraph" para="213">
                    <span class="paranum">213</span>
                    <div class="bodytext">අනුන් විසින් දීමෙන් යමක් ලබාද, මෙය මම නොකැමැත්තෙමි. තෙමේ කරණ ලද්දාවූ පින් ඇද්ද, එය මට ආවේනික ධනයවේ.</div>
                </div>
                <div class="paragraph" para="214">
                    <span class="paranum">214</span>
                    <div class="bodytext">ඒ මම ගොස් මිනිසුන් අතර යමක්කොට සුවපත් වේද, පසු තැවිලි නොවේද, දන්දීමෙන්ද සමවූ හැසිරීමෙන්ද, සීල සංයමයෙන්ද ඉන්ද්‍රිය දමනයෙන්ද එබඳුවූ බොහෝ කුශල් කරන්නෙමියි (රජතෙම කීයේය.)</div>
                </div>
                <div class="paragraph" para="215">
                    <span class="paranum">215</span>
                    <div class="bodytext">පුත නාරදය, මේ ඒ භූමි භාගයෝ වෙත්. මේ මනා කුණ්ඩල ඇති දිය සොරොව්ද වේ. මේ ඒ නිල්වන්වූ ජල බහුල භූමීහුද වෙත්. මේ ගලාබස්නාවූ නදී හුද වෙත්.</div>
                </div>
                <div class="paragraph" para="216">
                    <span class="paranum">216</span>
                    <div class="bodytext">සිත්කළුවූ සක්වාලිහිණින් විසින් පවත්වන ලද නාද ඇති මන්දාලකයන්ගෙන්ද පියුම් උපුල්වලින්ද ගැවසී ගත්තාවූ ඒ මේ පොකුණු වෙත්. මා සමග හැසුරුනාවූ යම් කෙනෙක් මේ ස්ථානයන්ට ප්‍රිය කළාහුද ඔව්හු දැන් කවර දිශාවකට ගියාහුද.</div>
                </div>
                <div class="paragraph" para="217">
                    <span class="paranum">217</span>
                    <div class="bodytext">පුත නාරදය, මේ උයනෙහි ඒ ක්ෂෙත්‍රයෝද වෙත්. ඒ භූමිප්‍රදෙශයද වේ. ඒ උයන් වතුද වෙත්. ඒ මේ වනයෙහි හැසිරෙන තැන්ද වෙත්. මාගේ ඒ පිරිවර ජන සමූහයා නොදක්නාවූ මට මේ සියලු දිශාවන් සිස්වූවක් මෙන් වැටහේයයි කීයේය.</div>
                </div>
                <div class="paragraph" para="218">
                    <span class="paranum">218</span>
                    <div class="bodytext">පුත නාරදය, සක්දෙව් රජහුගේ හමුවෙහිද, සෙසු දෙවියන්ගේ හමුවෙහිද, සිව්දිග බබළන්නාවූ දිව්‍ය විමාන මා විසින් දක්නා ලදහ.</div>
                </div>
                <div class="paragraph" para="219">
                    <span class="paranum">219</span>
                    <div class="bodytext">සියලු කාම සම්පත්තියෙන් සමෘද්ධවූ තව්තිසා වැසි දෙවියන් අතර මා විසින් දිව්‍යභවනයෙහි වසනලදී. මිනිසුන් අයත් නොවූ කම්සැප අනුභව කරණ ලදී.</div>
                </div>
                <div class="paragraph" para="220">
                    <span class="paranum">220</span>
                    <div class="bodytext">ඒ මම මෙබඳුවූ දිව්‍යසැප දැක පිං සඳහා මෙහි ආයේ වෙමි. මම කුශල ධර්මයෙහිම හැසිරෙන්නෙමි. රාජ්‍ය සම්පත්තියෙන් ප්‍රයෝජන ඇත්තෙක් නොවෙමි.</div>
                </div>
                <div class="paragraph" para="221">
                    <span class="paranum">221</span>
                    <div class="bodytext">සර්වඥවරයෝ ධර්ම මාර්ගයකින් ගමන් කෙරෙද්ද, සර්වඥවරයන් විසින් දේශනා කරණ ලද බහා තබනලද දඬු ඇත්තවුන් විසින් යායුතු මාර්ගයවූ ඒ ආර්‍ය්‍ය අෂ්ටාංගික මාර්ගයෙහි පිළිපදින්නෙමියි කීයේය.”</div>
                </div>
            </div>
            <div class="centre ct_sutta ending">සාධිනජාතකං 
                
                
                <span class="note">(සාධිනරාජජාතකං (ස්‍යා.))</span> එකාදසමං.
            
            
            </div>
        </div>
        <div class="subhead ct_sutta" node-id="502312">
            <span class="subhead ct_sutta">495. දශ බ්‍රාහ්මණ ජාතකය</span>
            <div class="subhead-contents">
                <div class="paragraph" para="222">
                    <span class="paranum">222</span>
                    <div class="bodytext">කුශල ධර්මයන් කැමතිවූ යුධිට්ඨිල නම් රජතෙම විධුර පණ්ඩිතයාට මෙසේ කීයේය. යහළුවූ විධුර පණ්ඩිතයාණෙනි, යම් කෙණෙක් මාගේ භෝජනය වළඳන්නාහුද, යමෙකුට දුන් දෙය මහත් ඵල වේද, එබඳුවූ සිල්වත්වූ බහුශ්‍රැතවූ මෛථුන ධර්මයෙන් වැළකුණාවූ බ්‍රාහ්මණයන් සොයව, දක්ෂිණාව දෙන්නෙමුයි කීයේය.</div>
                </div>
                <div class="paragraph" para="223">
                    <span class="paranum">223</span>
                </div>
                <div class="paragraph" para="224">
                    <span class="paranum">224</span>
                    <div class="bodytext">දෙවයන් වහන්ස, යම් කෙනෙක් ඔබගේ භොජනය වළඳන්නාහුද, එබඳු සිල්වත්වූ බහුශ්‍රැතවූ මෙවුන් දමින් වැළකුනාවූ බ්‍රාහ්මණයෝ දුර්ලභ වෙත්.</div>
                </div>
                <div class="paragraph" para="225">
                    <span class="paranum">225</span>
                    <div class="bodytext">මහරජ, යම් මේ බ්‍රාහ්මණ කුලදශයක් වෙද්ද, ඔවුන්ගේ විභාගය සොයනලදී. ඒ විස්තර වශයෙන් මගෙන් අසනු මැනව.</div>
                </div>
                <div class="paragraph" para="226">
                    <span class="paranum">226</span>
                    <div class="bodytext">මහරජ ඇතැම් බමුණෝ කට අවුරණලද මුදල් පිරුණු පසුම්බි ගෙණ බෙහෙත් ද්‍රව්‍යයන් ගැටගසා දෙත්. බෙහෙත් දියෙන් නෑවීමද කරත්. මන්ත්‍ර ජපයද කරත්.</div>
                </div>
                <div class="paragraph" para="227">
                    <span class="paranum">227</span>
                    <div class="bodytext">මහරජ, වෙදුන් හා සමානවූ ඔව්හුද බ්‍රාහ්මණයෝ යයි කියනු ලැබෙත්. ඔව්හු මා විසින් වෙද බ්‍රාහ්මණයෝයයි කියන ලදහ. මහරජ, එබඳු බමුණන් වෙත පැමිණ ආරාධනා කරන්නෙමුයි කීයේය.</div>
                </div>
                <div class="paragraph" para="228">
                    <span class="paranum">228</span>
                    <div class="bodytext">විධුර පණ්ඩිතය, ඔව්හු බ්‍රාහ්මණ බැවින් තොරවූවාහුය. ඔව්හු බ්‍රාහ්මණයෝයයි නොකියනු ලැබෙතියයි කෝරව්‍ය රජතෙම කීයේය. යහළු විධුර පණ්ඩිතය, යම් කෙනෙක් මාගේ භෝජනය අනුභව කරන්නාහුද, යමෙකුට දුන්දෙය මහත් ඵලවේද. එබඳුවූ මෛථුන ධර්ම සෙවනයෙන් වැළකුණාවූ බහුශ්‍රැතවූ සිල්වත්වූ අන්‍ය බ්‍රාහ්මණයන් සොයව, දක්ෂිණාව දෙන්නෙමුයි කීයේය.</div>
                </div>
                <div class="paragraph" para="229">
                    <span class="paranum">229</span>
                </div>
                <div class="paragraph" para="230">
                    <span class="paranum">230</span>
                    <div class="bodytext">ඒ ඇතැම් බමුණෝ කුළුතාලම් ගෙණ රජ ඇමති ආදීන් ඉදිරියෙහි වාදනයද කරත්. පණිවිඩවල යෙදෙත්. රථ ශිල්පයන්හිද හික්මවත්.</div>
                </div>
                <div class="paragraph" para="231">
                    <span class="paranum">231</span>
                    <div class="bodytext">මහරජ, මෙහෙකරුවන් හා සමානවූ ඔව්හුද බ්‍රාහ්මණයෝයයි කියනු ලැබෙත්, මහරජ, ඔව්හු මා විසින් පරිචාරක බ්‍රාහ්මණයෝයයි කියන ලදහ, එබඳු බ්‍රාහ්මණයන් වෙත පැමිණ ආරාධනා කරම්හයි කීයේය.</div>
                </div>
                <div class="paragraph" para="232">
                    <span class="paranum">232</span>
                    <div class="bodytext">ඔව්හු බ්‍රාහ්මණ භාවයෙන් තොරවූවාහුය. ඔහු බ්‍රාහ්මණයෝයයි නොකියනු ලැබෙත්. මෙසේ කෝරව්‍ය රජතෙම කීයේය.</div>
                </div>
                <div class="paragraph" para="233">
                    <span class="paranum">233</span>
                    <div class="bodytext">“යහළු විධුර පණ්ඩිතය, යම් කෙනෙක් මාගේ භෝජනය වළඳන්නාහුද, යමෙකුට දුන් දෙය මහත්ඵල වේද, එබඳු අන්‍යවූ සිල්වත්වූ බහුශ්‍රැතවූ මෙවුන්දම් සෙවීමෙන් වැළකුණාවූ බමුණන් සොයව. දක්ෂිණාව දෙන්නෙමූයි කීයේය.</div>
                </div>
                <div class="paragraph" para="234">
                    <span class="paranum">234</span>
                    <div class="bodytext">“මහරජ, ඇතැම් බමුණෝ කමඬලාවක්ද වක් දණ්ඩක්ද</div>
                    <div class="bodytext">ගෙණ ගම්වලද, නියම්ගම්වලද රජුන් වෙත එළඹෙන්නාහුය. ගමෙහිද වෙණෙහිද නුදුන් කල්හි නොනැගිටින්නෙමුයි ඉඳගන්නාහුය.</div>
                </div>
                <div class="paragraph" para="235">
                    <span class="paranum">235</span>
                    <div class="bodytext">“මහරජ, නිග්‍රහකොට ගන්නවුන් සමානවූ ඔව්හුද බ්‍රාහ්මණයෝයයි කියනු ලැබෙත්. මහරජ, ඔව්හුද මා විසින් කියන ලදහ. එබඳු බමුණන් වෙත එළඹ ආරාධනා කරමුයි කීයේය.</div>
                </div>
                <div class="paragraph" para="236">
                    <span class="paranum">236</span>
                    <div class="bodytext">“යහළු විධුර පණ්ඩිතය, ඔව්හු බ්‍රාහ්මණ භාවයෙන් තොරවූවාහුය. ඔව්හු බ්‍රාහ්මණයෝයයි නොකියනු ලැබෙතියි කෝරව්‍ය රජතෙම කීයේය.</div>
                </div>
                <div class="paragraph" para="237">
                    <span class="paranum">237</span>
                    <div class="bodytext">“යම්කෙනෙක් මාගේ භෝජනය වළඳන්නාහුද, යමෙකුට දුන් දෙය මහත්ඵල වේද, එබඳු අන්‍යවූ සිල්වත්වූ බහුශ්‍රැතවූ මෙවුන්දමින් වැළකුණාවූ බමුණන් සොයව. දක්ෂිණාව දෙන්නෙමු.</div>
                </div>
                <div class="paragraph" para="238">
                    <span class="paranum">238</span>
                    <div class="bodytext">“ඉතා වැඩුනු කිසිලි ලොම් හා නිය ඇති මැලියම් සහිත දත් ඇති රජසින් ගැවසීගත් හිස් ඇති රජස් ධූලිවලින් ගැවසීගත්තාවූ ඒ සමහර බමුණෝ ඉල්වමින් හැසිරෙත්.</div>
                </div>
                <div class="paragraph" para="239">
                    <span class="paranum">239</span>
                    <div class="bodytext">“මහරජ, දාගිය කනු හා සමානවූ ඔව්හුද, බ්‍රාහ්මණයෝයයි කියනු ලැබෙත්. මහරජ ඔව්හු යාචක බ්‍රාහ්මණයෝ යයි කියන ලදහ. එබඳුවූවන් වෙත එළඹ ආරාධනා කරමුයි කීයේය.</div>
                </div>
                <div class="paragraph" para="240">
                    <span class="paranum">240</span>
                    <div class="bodytext">“ඒ බමුණෝ බ්‍රාහ්මණ භාවයෙන් තොරවූවාහුය. ඔව්හු බ්‍රාහ්මණයෝයයි නොකියනු ලැබෙත්යයි කෝරව්‍ය රජතෙම මෙසේ කීයේය.</div>
                </div>
                <div class="paragraph" para="241">
                    <span class="paranum">241</span>
                    <div class="bodytext">“යහළු විධුරය, යම්කෙනෙක් මාගේ භෝජනය වළඳන්නාහුද, යමෙකුට දුන් දෙය මහත් ඵල වේද, එබඳු අන්‍යවූ සිල්වත්වූ බොහෝ ඇසූපිරූ තැන් ඇති මෙවුන්දමින් වැළකුණාවූ බමුණන් සොයව. දක්ෂිණාව දෙන්නෙමුයි කීයේය.”</div>
                </div>
                <div class="paragraph" para="242">
                    <span class="paranum">242</span>
                    <div class="bodytext">“මහරජ, සමහරු අරළුද නෙල්ලිද අඹද දඹද බුළුද දෙල්ද දැහැටි දඬුද බෙලිද ඩෙබරද, ඇසළද උක්ද පැනි මුල්ද දුම්කෝවද මීද අඳුන්ද යන කුඩා මහත් විකිණියහැකි ද්‍රව්‍ය විකුණා ජීවත් වෙත්.</div>
                </div>
                <div class="paragraph" para="243">
                    <span class="paranum">243</span>
                </div>
                <div class="paragraph" para="244">
                    <span class="paranum">244</span>
                    <div class="bodytext">“මහරජ, වෙළඳුන් හා සමානවූ ඔව්හුද බ්‍රාහ්මණයෝයයි කියනු ලැබෙත්. මහරජ ඔව්හු වෙළඳ බ්‍රාහ්මණයෝ යයි කියන ලදහ. එබන්දන් වෙත පැමිණ ආරාධනා කරම්හයි කීයේය.</div>
                </div>
                <div class="paragraph" para="245">
                    <span class="paranum">245</span>
                    <div class="bodytext">“ඔව්හු බ්‍රාහ්මණ භාවයෙන් තොරවූවාහුය. ඔව්හු බ්‍රාහ්මණයෝයයි නොකියනු ලැබෙත්යයි කෝරව්‍ය රජතෙම මෙසේ කීයේය.</div>
                </div>
                <div class="paragraph" para="246">
                    <span class="paranum">246</span>
                    <div class="bodytext">“යහළු විධුර පණ්ඩිතය, යම් කෙනෙක් මාගේ භෝජනය වළඳන්නාහුද, යමෙකුට දුන් දෙය මහත්ඵල වේද, එබඳු අන්‍යවූ සිල්වත්වූ බොහෝ ඇසූ පිරූ තැන් ඇති මෙවුන්දමින් වැළකුණාවූ බමුණන් සොයව. දක්ෂිණාව දෙන්නෙමුයි කීයේය.</div>
                </div>
                <div class="paragraph" para="247">
                    <span class="paranum">247</span>
                    <div class="bodytext">“මහරජ, සමහරු සීසෑම, වෙළඳාම කරවත්. එළු තිරළුවන් ඇති කරත්. තමන්ගේ කුමරියන් හිරණ්‍ය ස්වර්ණ</div>
                    <div class="bodytext">ගෙණ අනුන්ට පාවා දෙත්. මෙසේ කරමින් විවාහද කරත්. තම පුතුන්ට ආවාහද කරත්.</div>
                </div>
                <div class="paragraph" para="248">
                    <span class="paranum">248</span>
                    <div class="bodytext">“කෙළෙස් ගැහැවීයන් හා සමානවූ ඔව්හුද, බ්‍රාහ්මණයෝයයි කියනු ලැබෙත්. මහරජ, ඒ කෙළෙඹි ගැහැවියන් සමාන බ්‍රාහ්මණයෝ මා විසින් කියන ලදහ. එබඳු වූවන් වෙත පැමිණ ආරාධනා කරමුයි කීයේය.</div>
                </div>
                <div class="paragraph" para="249">
                    <span class="paranum">249</span>
                    <div class="bodytext">“ඒ බ්‍රාහ්මණයෝ බ්‍රාහ්මණ ධර්මයෙන් තොරවූවාහුය. ඔව්හු බ්‍රාහ්මණයෝයයි නොකියනු ලැබෙත්. කෝරව්‍ය රජතෙම මෙසේ කීයේය.</div>
                </div>
                <div class="paragraph" para="250">
                    <span class="paranum">250</span>
                    <div class="bodytext">“යහළු විධුර පණ්ඩිතය, යම්කෙනෙක් මාගේ භෝජනය වළඳන්නාහුද, යමෙකුට දුන් දෙය මහත් ඵල වේද? එබඳු අන්‍යවූ සිල්වත් බහුශ්‍රැත මෙවුන්දමින් වැළකුණාවූ බමුණන් සොයව. දක්ෂිණාව දෙන්නෙමුයි කීයේය.</div>
                </div>
                <div class="paragraph" para="251">
                    <span class="paranum">251</span>
                    <div class="bodytext">“ඇතැම් බමුණෝ ගම්වල පුරෝහිතව නිබඳ දෙන භික්ෂාව වළඳත්. බොහෝදෙනා ඔවුන් වෙත පැමිණ නැකැත් ආදිය විචාරත්. ගවයන් කරඅඹන්නාහු හන්වඩු ගසන්නාහු වෙත්. එහි මීවෝය, හූරෝය, එළුවෝය යන සිව්පාවෝද නසනු ලැබෙත්.</div>
                </div>
                <div class="paragraph" para="252">
                    <span class="paranum">252</span>
                    <div class="bodytext">“මහරජ, ගවයන් මරන්නවුන් හා සමානවූ ඔව්හුද බ්‍රාහ්මණයෝයයි කියනු ලැබෙත්. මහරජ, ඒ බමුණෝද මා විසින් කියන ලදහ. එබඳුවූවන් වෙත එළඹ ආරාධනා කරමුයි කීයේය.</div>
                </div>
                <div class="paragraph" para="253">
                    <span class="paranum">253</span>
                    <div class="bodytext">“ඒ බමුණෝ බ්‍රාහ්මණ ධර්මයෙන් තොරවූහ. ඔව්හු බ්‍රාහ්මණයෝයයි නොකියනු ලැබෙතියි කෝරව්‍ය රජතෙම මෙසේ කීයේය.</div>
                </div>
                <div class="paragraph" para="254">
                    <span class="paranum">254</span>
                    <div class="bodytext">“යහළු විධුර පණ්ඩිතය, යම්කෙනෙක් මාගේ භෝජනය වළඳන්නාහුද යමෙකුට දුන් දෙය මහත්ඵල වේද, එබඳු අන්‍යවූ සිල්වත් බහුශ්‍රැත මෛථුනධර්මයෙන් වැළකුණාවූ බමුණන් සොයව. දක්ෂිණාව දෙන්නෙමුයි කීයේය.</div>
                </div>
                <div class="paragraph" para="255">
                    <span class="paranum">255</span>
                    <div class="bodytext">“මහරජ, සමහර බමුණෝ කඩු පළඟ දරාගෙණ කඩුවක් අතින් ගෙණ වෙළඳුන්ගේ ගමන් මාර්ගයන්හි සිටිත්. සොරුන් සිටින වනයෙන් ගැල්ද එතෙර කරවත්.</div>
                </div>
                <div class="paragraph" para="256">
                    <span class="paranum">256</span>
                    <div class="bodytext">“ගොපොල්ලන්ද ගම් පහරණ සොරුන්ද සමානවූ ඔව්හුද බ්‍රාහ්මණයෝයයි කියනු ලැබෙත්. මහරජ ඔව්හුද මා විසින් කියන ලදහ. එබඳුවූවන් වෙත පැමිණ ආරාධනා කරමුයි කීයේය.</div>
                </div>
                <div class="paragraph" para="257">
                    <span class="paranum">257</span>
                    <div class="bodytext">“ඒ බමුණෝ බ්‍රාහ්මණ ධර්මයෙන් තොරවූවාහුය. ඔව්හු බ්‍රාහ්මණයෝයයි නොකියනු ලැබෙතියි කෝරව්‍ය රජතෙම මෙසේ කීයේය</div>
                </div>
                <div class="paragraph" para="258">
                    <span class="paranum">258</span>
                    <div class="bodytext">“යහළු විධුර පණ්ඩිතය, යම්කෙනෙක් මාගේ භෝජනය වළඳන්නාහුද, යමෙකුට දුන් දෙය මහත්ඵල වේද, එබඳු අන්‍යවූ සිල්වත් බහුශ්‍රැත මෙවුන්දමින් වැළකුණාවූ බමුණන් සොයව. දක්ෂිණාව දෙන්නෙමුයි කීයේය</div>
                </div>
                <div class="paragraph" para="259">
                    <span class="paranum">259</span>
                    <div class="bodytext">“ඒ සමහර බමුණෝ වනයෙහි කුටියක්කොට වාසය කරමින් මලපුඩු ආදිය ඇටවීම කරවත්. ගොයින් ඇතුළු සාවුන් බළලුන්ද මස් කැසුප් යන මොවුන්ද පෙළත්.”</div>
                </div>
                <div class="paragraph" para="260">
                    <span class="paranum">260</span>
                    <div class="bodytext">“මහරජ, වැද්දන් හා සමානවූ ඔව්හුද, බ්‍රාහ්මණයෝයයි කියනු ලැබෙත්. මහරජ, ඔව්හුද මා විසින් කියන ලදහ. එබඳුවූවන් වෙතගොස් ආරාධනා කරමු. ඔව්හු බ්‍රාහ්මණ භාවයෙන් තොරවූවාහුය. ඔව්හු බ්‍රාහ්මණයෝයයි නොකියනු ලබතියි කෝරව්‍ය රජතෙම මෙසේ කීයේය.</div>
                </div>
                <div class="paragraph" para="261">
                    <span class="paranum">261</span>
                </div>
                <div class="paragraph" para="262">
                    <span class="paranum">262</span>
                    <div class="bodytext">“යහළු විධුර පණ්ඩිතය, යම් කෙනෙක් මාගේ භෝජනය වළඳන්නාහුද, යමෙකුට දුන්දෙය මහත්ඵල වේද, එබඳු අන්‍යවූ සිල්වත් බහුශ්‍රැත මෙවුන්දමින් වැළකුණාවූ, බමුණන් සොයව, දක්ෂිණාව දෙන්නෙමුයි කීයේය.</div>
                </div>
                <div class="paragraph" para="263">
                    <span class="paranum">263</span>
                    <div class="bodytext">“අන්‍යවූ බ්‍රාහ්මණ කෙනෙක් ධන කැමැත්තාහුම රුවන්මය ඇඳයට දිගෑරී හොවිත්, හෝමයාගය එළඹ සිටි කල්හි රජවරු ඇඳ මතුයෙහි ස්නානය කරවත්.</div>
                </div>
                <div class="paragraph" para="264">
                    <span class="paranum">264</span>
                    <div class="bodytext">“මහරජ, කිළුටු පිළිගන්නවුන් සමානවූ ඔව්හුද බ්‍රාහ්මණයෝයයි කියනු ලැබෙත්. මහරජ, ඔව්හුද මා විසින් කියන ලදහ. එබඳුවූවන් වෙත ගොස් ආරාධනා කරමුයි කීයේය.</div>
                </div>
                <div class="paragraph" para="265">
                    <span class="paranum">265</span>
                    <div class="bodytext">“ඒ බමුණෝ බ්‍රාහ්මණ ධර්මයෙන් තොරවූවාහුය. ඔව්හු බ්‍රාහ්මණයෝයයි නොකියනු ලැබෙතියි කෝරව්‍ය රජතෙම මෙසේ කීයේය.</div>
                </div>
                <div class="paragraph" para="266">
                    <span class="paranum">266</span>
                    <div class="bodytext">“යහළු විධුර පණ්ඩිතය, යම් කෙනෙක් මාගේ භෝජනය වළඳන්නාහුද, යමෙකුට දුන්දෙය මහත් ඵල වේද, එබඳු අන්‍යවූ සිල්වත් බොහෝ උගත් මෙවුන්දමින් වැළකුණාවූ බමුණන් සොයව, දක්ෂිණාව දෙන්නෙමුයි කීයේය.</div>
                </div>
                <div class="paragraph" para="267">
                    <span class="paranum">267</span>
                    <div class="bodytext">“දෙවයන් වහන්ස, යම් කෙනෙක් ඔබගේ භෝජනය වළඳන්නාහුද, එබඳුවූ ආර්‍ය්‍යශීලයෙන් යුක්තවූ ප්‍රතිවේධ බහුශ්‍රැත භාවයෙන් යුක්තවූ මෛථුන ධර්මයෙන් වැළකුණාවූ බැහැරකළ පව් ඇති බ්‍රහ්මණයෝද ඇත්තාහ.</div>
                </div>
                <div class="paragraph" para="268">
                    <span class="paranum">268</span>
                    <div class="bodytext">“උන්වහන්සේලා එකවේලේ බතද වළඳත්, මත්පැන්ද පානය නොකරත් මහරජ, උන්වහන්සේලා මා විසින් කියනලදහ. එබඳුවූ බැහැර කළ පව් ඇති පසේ බුදුවරුන් වෙත ආරාධනා කිරීමට යමුයි කීයේය.</div>
                </div>
                <div class="paragraph" para="269">
                    <span class="paranum">269</span>
                    <div class="bodytext">“පින්වත් විධුර පණ්ඩිතය, මුන්වහන්සේලාම සිල්වත්වූ බහුශ්‍රැතවූ බ්‍රාහ්මණයෝවෙත්. විධුර පණ්ඩිතය, මේ පසේබුදුවරුන් වහාසොයව, උන්වහන්සේලාට ආරාධනාද කරවයි, රජතෙම කීයේය.”</div>
                </div>
            </div>
            <div class="centre ct_sutta ending">දසබ්‍රාහ්මණජාතකං ද්වාදසමං.</div>
        </div>
        <div class="subhead ct_sutta" node-id="502313">
            <span class="subhead ct_sutta">496. භික්ඛා පරම්පරා ජාතකය</span>
            <div class="subhead-contents">
                <div class="paragraph" para="270">
                    <span class="paranum">270</span>
                    <div class="bodytext">“උතුම් කුළු ගෙවල්හි වාසය කළාවූ මාහැඟි සිරියහන් ඇසුරුකළාවූ රාජ්‍යය හැර මේ ප්‍රත්‍යන්තයට පැමිණියාවූ සිව්මැලි ස්වභාව ඇති රජහු දැක,</div>
                </div>
                <div class="paragraph" para="271">
                    <span class="paranum">271</span>
                    <div class="bodytext">“ඒ නුඹවහන්සේට ප්‍රේමයෙන් මම සොයනලද පිවිතුරුවූ රස මසවුලෙන් යුක්තවූ ඇල්සාලෙන් පිසනලද උතුම්වූ බත දුනිමි.</div>
                </div>
                <div class="paragraph" para="272">
                    <span class="paranum">272</span>
                    <div class="bodytext">“නුඹවහන්සේ ඒ බත පිළිගෙණ තමා අනුභව නොකොට බ්‍රාහ්මණයාට දුන්නේය. මහරජ්ජුරුවන් වහන්ස, ඔබට නමස්කාරවේවා. මේ කිනම් ස්වභාව ධර්මයක්දැයි (කෙළෙඹිතෙම ඇසූයේය.)</div>
                </div>
                <div class="paragraph" para="273">
                    <span class="paranum">273</span>
                    <div class="bodytext">“කෙළෙඹි පුත්‍රය, මේ බ්‍රාහ්මණතෙම මාගේ ආචාර්‍ය්‍යය, කුදු මහත් කටයුතුවල යෙදුනෙක ගරුකටයුත්තේද මා විසින් දුන් දෙය ගන්ට සුදුස්සෙක්ද වේ. එහෙයින් භෝජනය දෙන්ට සුදුසුවෙමියි කීයේය.</div>
                </div>
                <div class="paragraph" para="274">
                    <span class="paranum">274</span>
                    <div class="bodytext">“දැන් මම ගෞතම ගොත්‍ර ඇති රජහු විසින් පුදන ලද බ්‍රාහ්මණයා විචාරමි. රජතෙම ඔබට රස මසවුලෙන් යුක්තවූ පිවිතුරුවූ බත දුන්නේය.</div>
                </div>
                <div class="paragraph" para="275">
                    <span class="paranum">275</span>
                    <div class="bodytext">“නුඹ වහන්සේ ඒ බත පිළිගෙණ ඍෂීහුහට ඒ භෝජනය දුන්නේය. දානයට ක්ෂෙත්‍ර නොවේයයි දැන ගත්තෙහිද, බ්‍රාහ්මණය, ඔබට නමස්කාරවේවා. මේ කිනම් ස්වභාව ධර්මයෙක්දැයි ඇසීය.</div>
                </div>
                <div class="paragraph" para="276">
                    <span class="paranum">276</span>
                    <div class="bodytext">“ගිහිගෙයි ගැටුනාවූ මම අඹුවන්ද දරුවන්ද පෝෂණය කරමි. මිනිසුන් අයත් කාමයන් අනුභව කරවයි. රජහට අනුශාසනා කරමි. වෙනෙහි වසන්නාවූ බොහෝ කලක් කරණලද තපස් ඇත්තාවූ ගුණයෙන් වැඩිහිටියාවූ වඩනාලද සිත් ඇති මේ ඍෂිහුහට භෝජනය දෙන්ට සුදුසුවෙමියි (බමුණුතෙම කීයේය.)</div>
                </div>
                <div class="paragraph" para="277">
                    <span class="paranum">277</span>
                </div>
                <div class="paragraph" para="278">
                    <span class="paranum">278</span>
                    <div class="bodytext">“දැන් මම කෘශවූ නහර ඉල්පුනාවූ සිරුර ඇති ඉතා වැඩුනු කිසිලි ලොම් හා නියද ඇති මැලියම් සහිත දත් ඇති රජස් සහිත හිස් ඇති ඍෂීන් වහන්සේද විචාරමි.</div>
                </div>
                <div class="paragraph" para="279">
                    <span class="paranum">279</span>
                    <div class="bodytext">“ස්වාමීනි, නුඹ වහන්සේ තනිව වෙනෙහි වාසය කරන්නෙහිය, කිම, ජීවිතය නොකැමැත්තෙහිද, යමෙකුට නුඹ වහන්සේ භෝජනය දුන්නේද, ඒ භික්ෂුතෙම කවර ගුණයකින් නුඹවහන්සේට වඩා ශ්‍රේෂ්ඨවේදැයි ඇසූයේය.</div>
                </div>
                <div class="paragraph" para="280">
                    <span class="paranum">280</span>
                    <div class="bodytext">“කෙළෙඹිය, මම අලවර්ගද, තල් අලද බිලාලිනම් අලද කක්කල නම් අලද සාරාගණිමින් බඩහමු ඌරු හැල්ද පොළමින් රැස්කරමින් දිගහරිමින්, පලාවර්ගද නෙළුඹලද මීද මස්ද ඩෙබර හා නෙල්ලිද යන ඒ ආහාර වර්ග රැස්කොටගෙණ අනුභව කරමි. මාගේ ඒ පිළිබඳවූ අයිතියක් ඇත්තේය.</div>
                </div>
                <div class="paragraph" para="281">
                    <span class="paranum">281</span>
                </div>
                <div class="paragraph" para="282">
                    <span class="paranum">282</span>
                    <div class="bodytext">“පිසන්නාවූ මම නොපිසන්නාවූ මමත්වය කිරීමක් නැත්තාවූ පලිබොධයක් නැත්තාවූ නොගන්නාවූ පසේ බුදුවරයන් වහන්සේට ගැණීම සහිතවූයේ භෝජනය දෙන්ට සුදුසුවෙමියි ඍෂිතෙම කීයේය.</div>
                </div>
                <div class="paragraph" para="283">
                    <span class="paranum">283</span>
                    <div class="bodytext">“දැන් මම නිශ්ශබ්දව වැඩ උන්නාවූ සිල්වත්වූ භික්ෂූන් වහන්සේද විචාරමි. පවිත්‍රවූ රසමසවුලෙන් යුක්තවූ බත ඍෂීතෙමේ ඔබ වහන්සේට දුන්නේය.</div>
                </div>
                <div class="paragraph" para="284">
                    <span class="paranum">284</span>
                    <div class="bodytext">“නුඹවහන්සේ ඒ බත පිළිගෙණ නිශ්ශබ්දව තනිවම වළඳන්නෙහිය. අන්කිසිවෙකුට නොපවරන්නෙහිය නුඹවහන්සේට නමස්කාරවේවා. මේ කිනම් ස්වභාව ධර්මයෙක් දැයි ඇසූයේය.</div>
                </div>
                <div class="paragraph" para="285">
                    <span class="paranum">285</span>
                    <div class="bodytext">“කෙළෙඹිය, මම නොපිසමි. නොපිසවමි. නොසිඳිමි. නොසිඳවන්නෙමි. පලිබොධ රහිතවූ ඒ මා සියලු පාපයන්ගෙන් දුරුව සිටිබැව් දැන.</div>
                </div>
                <div class="paragraph" para="286">
                    <span class="paranum">286</span>
                    <div class="bodytext">“ඍෂීතෙම වමතින් ආහාරය ගෙණ දකුණතින් පැන් කෙන්ඩිය ගෙණ මට රසමසවුලෙන් යුත් පිවිතුරුවූ බත පිළිගැන්වීය.</div>
                </div>
                <div class="paragraph" para="287">
                    <span class="paranum">287</span>
                    <div class="bodytext">“මාගේ යයි ගැණීම් සහිතවූ අයිතිවූවන් සහිතවූ මොව්හු වනාහි මාවැන්නහුට දෙන්ට සුදුස්සෝවෙත්. යමෙක් දුන්නහුට පවරන්නේද, එය විරුද්ධ ප්‍රතිපදාවයයි මම හඟිමියි පසේ බුදුහු වදාළේය.</div>
                </div>
                <div class="paragraph" para="288">
                    <span class="paranum">288</span>
                    <div class="bodytext">“අද ඒකාන්තයෙන් මට වැඩ පිණිස රජතෙම මෙහි ආයේය. යමෙකුට දෙනලද දෙය මහත් ඵලද, එය මින් පෙර මම නොදනිමි</div>
                </div>
                <div class="paragraph" para="289">
                    <span class="paranum">289</span>
                    <div class="bodytext">“රජදරුවෝ රටවල්වල ගිජු වූවාහුය. බමුණෝ රජුන්ගේ ලොකු කුඩා කටයුතුවල ගිජුවූවාහුය. ඍෂීහු අල වර්ග හා ගෙඩි වර්ගවල ගිජුවූවාහුය. ප්‍රත්‍යෙක බුද්ධ භික්ෂූහු සියලු භවයන්ගෙන් මිදුනාහු වෙත් යයි වදාළේය.”</div>
                </div>
            </div>
            <div class="centre ct_sutta ending">භික්ඛාපරම්පරජාතකං තෙරසමං.</div>
        </div>
    </div>
    <div class="centre ct_nipatha ending">පකිණ්ණකනිපාතං නිට්ඨිතං.</div>
    <div class="paragraph udana" para="udana"></div>
</div>
<!-- pulled up-->