<div class="namothassa"> නමො තස්ස භගවතො අරහතො සම්මාසම්බුද්ධස්ස</div>
<div class="nikaya ct_nikaya">
    <span class="nikaya ct_nikaya">ඛුද්දකනිකායෙ</span>
</div>
<div class="book ct_book">
    <span class="book ct_book">ථෙරාපදානය</span>
</div>
<div class="specialcaption ct_bhagaya">(දුතියො භාගො)</div>
<div class="chapter ct_vagga" node-id="47100">
    <span class="chapter ct_vagga">43. සකිංසම්මජ්ජක වග්ග</span>
    <div class="chapter-contents">
        <div class="subhead ct_sutta" node-id="47101">
            <span class="subhead ct_sutta">1. සකිංසම්මජ්ජක ථෙරාපදානය</span>
            <div class="subhead-contents">
                <div class="paragraph" para="1">
                    <span class="paranum">1</span>
                    <div class="bodytext">“විපස්සී බුදුරජුන්ගේ උතුම්වූ පාටලී (පලොල්) බෝධි වෘක්‍ෂ රාජයා දැක එහි සිත පැහැදවීමි.</div>
                </div>
                <div class="paragraph" para="2">
                    <span class="paranum">2</span>
                    <div class="bodytext">“එකෙණෙහි මම මුස්න ගෙන (බෝ) මළුව හැමැද්දෙමි. හැමද, ඒ (පළොල්) පාටලී බෝධියට වැන්දෙමි.</div>
                </div>
                <div class="paragraph" para="3">
                    <span class="paranum">3</span>
                    <div class="bodytext">“(මම) එහි සිත පහදවා හිසෙහි ඇඳිලි බැඳ ඒ බෝධියට වඳිමින් (ගෞරවයෙන් නැමුනේ (ඉවත්ව) ගියෙමි.</div>
                </div>
                <div class="paragraph" para="4">
                    <span class="paranum">4</span>
                    <div class="bodytext">“(මම) උතුම් බෝධිය ගැන සිතමින් අඩිපාරකින් යමි. (එහිදී) මහත් බල ඇති ඝෝර ස්වරූප ඇති පිඹුරෙක් මා පෙළීය.</div>
                </div>
                <div class="paragraph" para="5">
                    <span class="paranum">5</span>
                    <div class="bodytext">“මරණාසන්නයෙහි මා විසින් කරණ ලද (බෝ්ධි පූජා) කර්‍මය (එහි) විපාකයෙන් මා සතුටු කරවීය. (පිඹුරා) මාගේ ශරීරය ගිලී. මම දෙව්ලොව සිත් අලවා වසමි.</div>
                </div>
                <div class="paragraph" para="6">
                    <span class="paranum">6</span>
                    <div class="bodytext">“මාගේ සිත හැම කල්හි නිශ්චලය. ශෝක ශූලයක් හෙවත් ශෝකයෙන් ඇතිවන පීඩා -වක් ගැන නොදනිමි. (එසේම) මාගේ චිත්ත සන්තාපයක්ද නොදනිමි.</div>
                </div>
                <div class="paragraph" para="7">
                    <span class="paranum">7</span>
                    <div class="bodytext">“කුෂ්ටය, ගණ්ඩ (ගෙඩි)ය, කිලාස (කැසිලි)ය, අපස්මාර (මීමැස්මොර)ය, විතච්ඡරිකා (සම ගැලවී යන කුෂ්ට)ය, දද්දු (දද)ය, කණ්ඩු (කැසුම්)ය යන මේ රෝගයන් මට නැත. මේ හැමදීමේ විපාකයයි.</div>
                </div>
                <div class="paragraph" para="8">
                    <span class="paranum">8</span>
                    <div class="bodytext">“ශෝකයද, පරිදේව (වැළපීම්)ද මාගේ හෘදයෙහි (සිතෙහි) නැත. භ්‍රාන්ත නොවූ (තැති නොගත්) ඎජුවූ සිත ඇත්තේ වේ. මෙය හැමදීමේ විපාකයයි.</div>
                </div>
                <div class="paragraph" para="9">
                    <span class="paranum">9</span>
                    <div class="bodytext">“සමාධීන්හි නොඇලුනෙමි. සිත ප්‍රකට (පැහැදිලි) වේ. යම් යම් සමාධියක් කැමැත්තේ නම්, ඒ ඒ සමාධිය මට සමෘද්‍ධ වේ.</div>
                </div>
                <div class="paragraph" para="10">
                    <span class="paranum">10</span>
                    <div class="bodytext">“ඇලිය යුතු දෙයෙහි නොඇලෙමි. යලි, ෙව්ෂ කටයුතු දැයෙහි මුලා නොවෙමි. මෙය හැමදීමෙහි විපාකයයි.</div>
                </div>
                <div class="paragraph" para="11">
                    <span class="paranum">11</span>
                    <div class="bodytext">“මින් එක් අනූවන කපෙහිවූ එකල්හි යම් කර්‍මයක් කෙළෙම්ද (ඒ හේතුවෙන්) දුගතියක් නොදනිමි. හැමදීමෙහි මේ විපාකයයි.</div>
                </div>
                <div class="paragraph" para="12">
                    <span class="paranum">12</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="13">
                    <span class="paranum">13</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="14">
                    <span class="paranum">14</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී.</div>
                </div>
                <div class="centre ending">මෙහි මේ අයුරින් ආයුෂ්මත් සකිංසම්මජ්ජක තෙරුන් වහන්සේ මෙම ගාථාවන් වදාළ සේක.’’</div>
            </div>
            <div class="centre ct_sutta ending">සකිංසම්මජ්ජකත්ථෙරස්සාපදානං පඨමං.</div>
        </div>
        <div class="subhead ct_sutta" node-id="47102">
            <span class="subhead ct_sutta">2. එකදුස්සදායක ථෙරාපදානය</span>
            <div class="subhead-contents">
                <div class="paragraph" para="15">
                    <span class="paranum">15</span>
                    <div class="bodytext">“(මම) හංසවතී නගරයෙහි තෘණාහරකයෙක් (තණ විකුණා ජීවත් වන්නෙක්) වීමි. තෘණ ගෙනවුත් විකිණීමෙන් ජීවත් වෙමි. එයින් අඹු දරුවන් පෝෂණය කරමි.</div>
                </div>
                <div class="paragraph" para="16">
                    <span class="paranum">16</span>
                    <div class="bodytext">“සර්‍වධර්‍මයන්ගේ පරතෙරට ගිය, ලෝකනායකවූ පදුමුත්තර නම් බුදුරජතෙම මෝහාන්ධකාරය නසා (ලොව) පහළවිය.</div>
                </div>
                <div class="paragraph" para="17">
                    <span class="paranum">17</span>
                    <div class="bodytext">“එකෙණෙහි (මම) ස්වකීය ගෘහයෙහි හිඳ මෙසේ සිතීමි. බුදුරජතෙම ලොව පහළවිය. දෙය්‍ය ධර්‍මයක් (දිය යුතු දෙයක්) නැත.</div>
                </div>
                <div class="paragraph" para="18">
                    <span class="paranum">18</span>
                    <div class="bodytext">“මේ මාගේ එකම සාටක (වස්ත්‍ර)යයි. මට (අනික්) දෙන කෙනෙක්ද වැත. නිරය ස්පර්‍ශය (නිරයෙහි දැමීම) දුකය. දක්‍ෂිණාවක් (දානමය පුණ්‍ය බීජයක්) රෝපණය කරන්නෙමි’’ යි (කියායි.)</div>
                </div>
                <div class="paragraph" para="19">
                    <span class="paranum">19</span>
                    <div class="bodytext">“මම මෙසේ සිතා සිත පැහැදවීමි. මම (ඒ) එකම වස්ත්‍රය ගෙන බුද්‍ධ ශ්‍රේෂ්ඨයන් වහන්සේට දුනිමි.</div>
                </div>
                <div class="paragraph" para="20">
                    <span class="paranum">20</span>
                    <div class="bodytext">“එකම මස්ත්‍රය දී අත්පොළසන් පැවැත්වීමි. ඉදින් මහාමුනීන් වහන්ස, වීරයන් වහන්ස, ඔබ බුදුවෙහි නම් මා (සසර සයුරින්) එතර කරනු මැනවි.</div>
                </div>
                <div class="paragraph" para="21">
                    <span class="paranum">21</span>
                    <div class="bodytext">“ලෝකයාගේ පූජාවන් පිළිගන්නාවූ පදුමුත්තර බුදුරජතෙමේ මාගේ දානය පසසන්නේ මට අනුමෝදනා කළ සේක.</div>
                </div>
                <div class="paragraph" para="22">
                    <span class="paranum">22</span>
                    <div class="bodytext">“මෙම එකම වස්ත්‍ර දානය කරණකොටගෙනද, චිත්ත ප්‍රණිධීන් කරණකොටගෙනද, කල්ප ලක්‍ෂයක් මුළුල්ලෙහි (ඔබ) දුගතියකට නොයෙහිය.</div>
                </div>
                <div class="paragraph" para="23">
                    <span class="paranum">23</span>
                    <div class="bodytext">“සතිස් වරක් දෙවෙන්ද්‍රව දිව්‍ය රාජයය කරන්නෙහිය. තෙතිස් වරක් සක්විති රජ වන්නෙහිය.</div>
                </div>
                <div class="paragraph" para="24">
                    <span class="paranum">24</span>
                    <div class="bodytext">“(කරවනු ලබන) මහත්වූ ප්‍රදේශ රාජ්‍යය මෙතෙකැයි ගණන් වශයෙන් ගිණිය නොහැකිය. ඔබ දෙව්ලොව හෝ, මිනිස් ලොව හෝ, භවයෙහි සැරිසරන්නේ,</div>
                </div>
                <div class="paragraph" para="25">
                    <span class="paranum">25</span>
                    <div class="bodytext">“රූමත්වූයේ, ගුණවත්වූයේ, අනුන් විසින් යටත් කළ නොහැකි දේහයක් ඇත්තේ, කැමති පරිදි නොකැළඹිය හැකි අපමණවූ වස්ත්‍ර ලබන්නෙහිය.</div>
                </div>
                <div class="paragraph" para="26">
                    <span class="paranum">26</span>
                    <div class="bodytext">“ප්‍රාඥවූ පදුමුත්තර නම්වූ බුදුරජතෙම මෙය වදාරා අහසෙහි (යන) හස් රජෙකු මෙන් අහසට නැංගාහ.</div>
                </div>
                <div class="paragraph" para="27">
                    <span class="paranum">27</span>
                    <div class="bodytext">“දිව්‍යවූ, මනුෂ්‍යවූ හෝ යම් යම් යෝනියක උපදිම්ද, මාගේ භොග සම්පත්තියෙහි අඩු බවක් නැත. එකම වස්ත්‍ර දානයාගේ මේ විපාකයයි.</div>
                </div>
                <div class="paragraph" para="28">
                    <span class="paranum">28</span>
                    <div class="bodytext">“පියවරක් පියවරක් පාසා මට වස්ත්‍ර උපදී. වස්ත්‍ර පිට සිටිමි. මාගේ (හිස) මතුයෙහි උඩු වියනකි.</div>
                </div>
                <div class="paragraph" para="29">
                    <span class="paranum">29</span>
                    <div class="bodytext">“මම අද කැමති වන්නේ නම් සක්වල ගල පටන්කොට වනයන් සහිතවූ පර්‍වතයන් සහිතව ඒ හැමතැන වස්ත්‍රයන්ගෙන් වසන්නෙමි.</div>
                </div>
                <div class="paragraph" para="30">
                    <span class="paranum">30</span>
                    <div class="bodytext">“එම එකම වස්ත්‍ර දානය කරණකොටගෙන කුදු මහත් භවයෙහි සැරිසරන්නේ ස්වර්‍ණ වර්‍ණව සැරිසරමි.</div>
                </div>
                <div class="paragraph" para="31">
                    <span class="paranum">31</span>
                    <div class="bodytext">“එකම වස්ත්‍ර දානයාගේ විපාකය කිසිතන්හි ක්‍ෂයට නොපැමිණියේය. මේ මාගේ අන්තිම ජාතියයි. මෙහිදීද මට ( එය ) විපාක දෙයි.</div>
                </div>
                <div class="paragraph" para="32">
                    <span class="paranum">32</span>
                    <div class="bodytext">මින් ලක්‍ෂයක් වන කපෙහිවූ එකල්හි යම් වස්ත්‍රයක් දුනිම්ද (ඒ හේතුවෙන්) දුගතියක් නොදනිමි. එකම වස්ත්‍ර දානයාගේ මේ විපාකයයි.</div>
                </div>
                <div class="paragraph" para="33">
                    <span class="paranum">33</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="34">
                    <span class="paranum">34</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="35">
                    <span class="paranum">35</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී. මෙහි මේ අයුරින් ආයුෂ්මත් එකදුස්සදායක තෙරුන් වහන්සේ මෙම ගාථාවන් වදාළ සේක.’’</div>
                </div>
            </div>
            <div class="centre ct_sutta ending">එකදුස්සදායකත්ථෙරස්සාපදානං දුතියං.</div>
        </div>
        <div class="subhead ct_sutta" node-id="47103">
            <span class="subhead ct_sutta">3. එකාසනදායක ථෙරාපදානය</span>
            <div class="subhead-contents">
                <div class="paragraph" para="36">
                    <span class="paranum">36</span>
                    <div class="bodytext">“හිමවතට නුදුරෙහි ගොසිත නම් පර්‍වතයක් විය. මට (එහි) අසපුවක් කරන ලදී. පන්සැලක්ද සාදන ලදී.</div>
                </div>
                <div class="paragraph" para="37">
                    <span class="paranum">37</span>
                    <div class="bodytext">“එකල්හි (මම) නම්න් ’’නාරද’’ නම් වෙමි. (ලෝවැස්සෝ) මා කස්සපයයිද දනිති. නිර්‍වාණ මාර්‍ගය සොයමින් ගොසිත පර්‍වතයෙහි වසමි.</div>
                </div>
                <div class="paragraph" para="38">
                    <span class="paranum">38</span>
                    <div class="bodytext">“සියළු ධර්‍මයන්ගේ පරතෙරට ගිය පදුමුත්තර බුදුරජතෙමේ විවේක සුව කැමැත්තේ අහසින් එතැනට වැඩි සේක.</div>
                </div>
                <div class="paragraph" para="39">
                    <span class="paranum">39</span>
                    <div class="bodytext">“වන කෙළවරෙහි වඩින්නාවූ, මහර්ෂීවූ බුදුරජාණන් වහන්සේගේ රශ්මිය දැක, ලී ඇඳක් පණවා අඳුන් දිවි සම්ද ඇතිරීමි.</div>
                </div>
                <div class="paragraph" para="40">
                    <span class="paranum">40</span>
                    <div class="bodytext">“අසුන පනවා, හිසෙහි ඇඳිලි බැඳ, සොම්නස දන්වා, මෙම වචනය කීමි.</div>
                </div>
                <div class="paragraph" para="41">
                    <span class="paranum">41</span>
                    <div class="bodytext">“මහා වීරයන් වහන්ස, (ඔබ) රෝගීනට ප්‍රතීකාර කරන ශල්‍ය වෛද්‍යවරයෙක් වූයෙහිය. (ලෝක) නායකයන් වහන්ස, රෝගයෙන් ආතුරවූ මට බෙහෙත් දෙනු මැනව.</div>
                </div>
                <div class="paragraph" para="42">
                    <span class="paranum">42</span>
                    <div class="bodytext">“බුද්‍ධ ශ්‍රෙෂ්ඨයන් වහන්ස, මුනීන් වහන්ස, නිවන් කැමැත්තාවූ යමෙක් තුමූ ඔබ වහන්සේද දකිත්ද, ඒකාන්තයෙන් (ඔවුහු) අර්ත්‍ථ සිද්‍ධියට පැමිණෙත්. මොවුන්ගේ භවය දැදුරුවේ. (අවසන්වේ.)</div>
                </div>
                <div class="paragraph" para="43">
                    <span class="paranum">43</span>
                    <div class="bodytext">“මම ස්වයංපතිත (ඉබේ ගසින් වැටුනු) ඵල අනුභව කරන්නෙක්මි. ඔබ වහන්සේට පිදිය යුතු දෙයක් මට නැත. මාගේ මේ අසුන ඇත. ලී ඇඳෙහි (මැස්සෙහි) වැඩ හිඳිනු මැනව.</div>
                </div>
                <div class="paragraph" para="44">
                    <span class="paranum">44</span>
                    <div class="bodytext">“භාග්‍යවතුන් වහන්සේ නිර්භීතවූ සිංහ රාජයෙකු මෙන් එහි වැඩහුන් සේක. මෙතෙක් කල් ගෙවා මෙම වචනය වදාළ සේක.</div>
                </div>
                <div class="paragraph" para="45">
                    <span class="paranum">45</span>
                    <div class="bodytext">“විශ්වාසය ඇත්තේ වව. බිය නොවෙව. තා විසින් ජ්‍යොතිරස මැණික ලබන ලදී. තා විසින් යමක් පතන ලද නම් ඒ සියල්ල අනාගතයෙහි සම්පූර්‍ණ වන්නේය.</div>
                </div>
                <div class="paragraph" para="46">
                    <span class="paranum">46</span>
                    <div class="bodytext">“නිරුත්තරවූ පුණ්‍ය ක්‍ෂෙත්‍රයෙහි තා විසින් කරන ලද පුණ්‍ය කර්‍මය හිස් නොවේ. යම් අදහසක සිත පිහිටුවන ලද නම් ඒ අදහස තමා (සසර සයුරින්) ගොඩලන්නට සමත් වන්නේය.</div>
                </div>
                <div class="paragraph" para="47">
                    <span class="paranum">47</span>
                    <div class="bodytext">“මෙම ආසන දානය කරණකොටගෙනද, චිත්ත ප්‍රණිධීන් කරණකොටගෙනද, (ඔබ) කල්ප ලක්‍ෂයක් මුලුල්ලෙහි දුගතියකට නොයෙහිය.</div>
                </div>
                <div class="paragraph" para="48">
                    <span class="paranum">48</span>
                    <div class="bodytext">“පණස් වරක් දෙවෙන්‍ද්‍රව දිව්‍ය රාජ්‍යය කරන්නේය. අසූ වරක් සක්විති රජ වන්නෙහිය.</div>
                </div>
                <div class="paragraph" para="49">
                    <span class="paranum">49</span>
                    <div class="bodytext">“(කරවනු ලබන්නාවූ) මහත්වූ ප්‍රදේශ රාජ්‍යය ගණන් වශයෙන් (මෙතෙකැයි) ගිණිය නොහැකිය. හැම තන්හි සුව ඇත්තේව සසරෙහි සැරිසරන්නෙහිය. (කියායි.)</div>
                </div>
                <div class="paragraph" para="50">
                    <span class="paranum">50</span>
                    <div class="bodytext">“පදුමුත්තර නම්වූ බුදුරජ තෙම මෙම වචනය කියා ආකාශයෙහි යන හස් රජෙකු මෙන් අහසට නැංගාහ.</div>
                </div>
                <div class="paragraph" para="51">
                    <span class="paranum">51</span>
                    <div class="bodytext">“හස්තියානය, අශ්වයානය, රථ සහිතවූ සන්දමානිකය යන මේ සියල්ල ලබමි. ඒකාසන දානයාගේ මේ විපාකයයි.</div>
                </div>
                <div class="paragraph" para="52">
                    <span class="paranum">52</span>
                    <div class="bodytext">“යම් කලෙක්හි වනයට පිවිසීද, අසුනක් කැමති නම් මාගේ ඒ අදහස් දැන, පර්‍ය්‍යඞ්කයක් එළඹ සිටී.</div>
                </div>
                <div class="paragraph" para="53">
                    <span class="paranum">53</span>
                    <div class="bodytext">“යම් කලෙක්හි ජල මධ්‍යයට ගියේද, අසුනක් කැමති වෙම් නම්, මාගේ අදහස දැන පළඟක් එළඹ සිටී.</div>
                </div>
                <div class="paragraph" para="54">
                    <span class="paranum">54</span>
                    <div class="bodytext">“දිව්‍යවූ හෝ, මනුෂ්‍යවූ හෝ යම් යම් යෝනියක උපදීම්ද, ඒ සියළු කල්හි සියක් දහසක් පර්‍ය්‍යඞ්කයෝ මා පිරිවරත්.</div>
                </div>
                <div class="paragraph" para="55">
                    <span class="paranum">55</span>
                    <div class="bodytext">“දිව්‍ය මනුෂය දෙගතියෙහි සැරිසරමි. ක්‍ෂත්‍රිය, බ්‍රාහ්මණ යන දෙකුලයෙහිම උපදිමි.</div>
                </div>
                <div class="paragraph" para="56">
                    <span class="paranum">56</span>
                    <div class="bodytext">“නිරුත්තරවූ පුණ්‍ය ක්‍ෂෙත්‍රයෙහි එක් අසුනක් පුදා දහම් පළඟ ගෙන, ආශ්‍රව රහිතව වෙසෙමි.</div>
                </div>
                <div class="paragraph" para="57">
                    <span class="paranum">57</span>
                    <div class="bodytext">“මින් සියක් දහස්වන කපෙහි යම් දනක් දුනිම්ද, (ඒ හේතුවෙන්) දුගතියක් නොදනිමි. ඒකාසන දානයාගේ මේ විපාකයයි.</div>
                </div>
                <div class="paragraph" para="58">
                    <span class="paranum">58</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="59">
                    <span class="paranum">59</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="60">
                    <span class="paranum">60</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී.</div>
                </div>
                <div class="centre ending">මෙහි මේ අයුරින් ආයුෂ්මත් එකාසනදායක තෙරුන් වහන්සේ මෙම ගාථාවන් වදාළ සේක.’’</div>
            </div>
            <div class="centre ct_sutta ending">එකාසනදායකත්ථෙරස්සාපදානං තතියං.</div>
        </div>
        <div class="subhead ct_sutta" node-id="47104">
            <span class="subhead ct_sutta">4. සත්තකදම්බ පුප්ඵිය ථෙරාපදානය</span>
            <div class="subhead-contents">
                <div class="paragraph" para="61">
                    <span class="paranum">61</span>
                    <div class="bodytext">“හිමවතට නුදුරෙහි කදම්බ නම් පර්‍වතයෙක් විය. එම පර්‍වත පාර්‍ශවයෙක්හි ඒ සත්බුදුවරයෝම වැඩ විසුහ.</div>
                </div>
                <div class="paragraph" para="62">
                    <span class="paranum">62</span>
                    <div class="bodytext">“පිපුණු කොළාම් ගසක් දැක, ඇඳිලි බැඳ ගෙන, පුණ්‍ය චිත්තයෙන් උඩට දැමීමි.</div>
                </div>
                <div class="paragraph" para="63">
                    <span class="paranum">63</span>
                    <div class="bodytext">“මැනවින් කරන ලද එම කර්‍මය කරණකොටගෙනද, මම මිනිස් සිරුර හැර තව්තිසා දෙව්ලොවට (උත්පත්ති වශයෙන්) ගියෙමි.</div>
                </div>
                <div class="paragraph" para="64">
                    <span class="paranum">64</span>
                    <div class="bodytext">“මින් සිව් අනූවන කපෙහිවූ එකල්හි යම් කර්‍මයක් කෙළෙම්ද, (ඒ හේතුවෙන්) දුගතියක් නොදනිමි.</div>
                </div>
                <div class="paragraph" para="65">
                    <span class="paranum">65</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="66">
                    <span class="paranum">66</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="67">
                    <span class="paranum">67</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී.</div>
                </div>
                <div class="centre ending">මෙහි මේ අයුරින් ආයුෂ්මත් සත්තකදම්බ පුප්ඵිය තෙරුන් වහන්සේ මෙම ගාථාවන් වදාළ සේක.’’</div>
            </div>
            <div class="centre ct_sutta ending">සත්තකදම්බපුප්ඵියත්ථෙරස්සාපදානං චතුත්ථං.</div>
        </div>
        <div class="subhead ct_sutta" node-id="47105">
            <span class="subhead ct_sutta">5. කොරණ්ඩ පුප්ඵිය ථෙරාපදානය</span>
            <div class="subhead-contents">
                <div class="paragraph" para="68">
                    <span class="paranum">68</span>
                    <div class="bodytext">“පෙර මම වන කාර්මිකයෙක් (වනයෙහි කටයුතු කරන්නෙක්) වීමි. පිය මුතුන් පරපුරෙහි සිටම සිව්පාවුන් මැරීමෙන් ජීවත් වෙමි. මට පිනක් නැත.</div>
                </div>
                <div class="paragraph" para="69">
                    <span class="paranum">69</span>
                    <div class="bodytext">“මාගේ අසපුව හාත්පස (තැනකදී) පසැස් ඇති, ලොකාග්‍රනායකවූ, තිස්ස බුදුරජ තෙමේ පදත්‍රය (අනිත්‍ය - දුඃඛ - අනාත්ම) ලෝකානුකම්පාවෙන් දැක්වූහ.</div>
                </div>
                <div class="paragraph" para="70">
                    <span class="paranum">70</span>
                    <div class="bodytext">“තිස්ස නම්වූ බුදුරජුන්ගේ තුබූ පියවර දැක සතුටුවූයේ සතුටු සිතින් පියවර සටහනෙහි සිත පැහැදවීමි.</div>
                </div>
                <div class="paragraph" para="71">
                    <span class="paranum">71</span>
                    <div class="bodytext">“මම පිපීගිය කරඬු ගසක් දැක (එම මල්) කිණිති සහිතව ගෙන, ශ්‍රේෂ්ට ශ්‍රීපාදයට පිදීමි.</div>
                </div>
                <div class="paragraph" para="72">
                    <span class="paranum">72</span>
                    <div class="bodytext">“මැනවින් කරන ලද එම කර්‍මය කරණකොටගෙනද, චිත්ත ප්‍රණිධීන් කරණකොටගෙනද, මම මිනිස් සිරුර හැර තව්තිසාවට උත්පත්ති වශයෙන් ගියෙමි.</div>
                </div>
                <div class="paragraph" para="73">
                    <span class="paranum">73</span>
                    <div class="bodytext">“දිව්‍යවූ හෝ, මනුෂ්‍යවූ හෝ යම් යම් යෝනියක උපදිම්ද, මම කරඬු මල් පැහැයෙන් පැහැ ඇත්තේව, ප්‍රභා සහිත වෙමි.</div>
                </div>
                <div class="paragraph" para="74">
                    <span class="paranum">74</span>
                    <div class="bodytext">“මින් දෙයානූවන කපෙහි වූ එකල්හි යම් කර්‍මයක් කෙළෙම්ද, (ඒ හේතුවෙන්) දුගතියක් නොදනිමි. පද පූජාවෙහි මේ විපාකයයි.</div>
                </div>
                <div class="paragraph" para="75">
                    <span class="paranum">75</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="76">
                    <span class="paranum">76</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="77">
                    <span class="paranum">77</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී. මෙහි මේ අයුරින් ආයුෂ්මත් කොරණ්ඩ පුප්ඵිය තෙරුන් වහන්සේ මෙම ගාථාවන් වදාළ සේක.’’</div>
                </div>
            </div>
            <div class="centre ct_sutta ending">කොරණ්ඩපුප්ඵියත්ථෙරස්සාපදානං පඤ්චමං.</div>
        </div>
        <div class="subhead ct_sutta" node-id="47106">
            <span class="subhead ct_sutta">6. සතමණ්ඩදායක ථෙරාපදානය</span>
            <div class="subhead-contents">
                <div class="paragraph" para="78">
                    <span class="paranum">78</span>
                    <div class="bodytext">“(සිව් සස් දහම් පිළිබඳව) මැනවින් සිතන ලද, ලෝක ජ්‍යෙෂ්ඨවූ, නර ශ්‍රේෂ්ඨවූ, මහ වනයට පිවිසියාවූ, වාතාබාධයකින් පෙළුනාවූ බුදුරජුන් දැක, සිත පහදවා ඉතා පිරිසිදු ගිතෙල් (ටිකක්) පිළිගැන්වීමි.</div>
                </div>
                <div class="paragraph" para="79">
                    <span class="paranum">79</span>
                </div>
                <div class="paragraph" para="80">
                    <span class="paranum">80</span>
                    <div class="bodytext">“(මෙම පුණ්‍ය කර්‍මය) කරන ලද බැවින්, රැස් කරන ලද බැවින්, මේ භාගීරථී ගඟද, සිව් මහ සමුදුරද මට ගිතෙල් සපයති.</div>
                </div>
                <div class="paragraph" para="81">
                    <span class="paranum">81</span>
                    <div class="bodytext">“මේ ඝොරවූ, අප්‍රමාණවූ, අසංඛෙය්‍යවූ පෘථිවිය මාගේ අදහස දැන විසිතුරු බවට පත්වේ.</div>
                </div>
                <div class="paragraph" para="82">
                    <span class="paranum">82</span>
                    <div class="bodytext">“සිව් මහ දිවයිනෙහිවූ මේ සියළු වෘක්‍ෂ සමූහයෝ (වෙත්ද), ඒ සියල්ල මාගේ අදහස් දැන කල්ප වෘක්‍ෂයෝ වෙත්.</div>
                </div>
                <div class="paragraph" para="83">
                    <span class="paranum">83</span>
                    <div class="bodytext">“මම දේවෙන්‍ද්‍රව පණස් වරක් දිව්‍ය රාජ්‍යය කරවීමි. එක් පණස් වරක් සක්විති රජ වීමි. (කරවන ලද) මහත්වූ ප්‍රදේශ රාජ්‍යය (මෙතෙකැයි) ගණන් වශයෙන් ගිණිය නොහැකිය.</div>
                </div>
                <div class="paragraph" para="84">
                    <span class="paranum">84</span>
                    <div class="bodytext">“මින් සිව් අනූවන කපෙහිවූ එකල්හි යම් (ගිතෙල්) දනක් දුනිම්ද, (ඒ හේතුවෙන්) දුගතියක් නොදනිමි. පිරිසිදු ගිතෙල් දනෙහි මේ විපාකයයි.</div>
                </div>
                <div class="paragraph" para="85">
                    <span class="paranum">85</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="86">
                    <span class="paranum">86</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="87">
                    <span class="paranum">87</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී.</div>
                </div>
                <div class="centre ending">මෙහි මේ අයුරින් ආයුෂ්මත් සතමණ්ඩදායක තෙරුන් වහන්සේ මෙම ගාථාවන් වදාළ සේක.’’</div>
            </div>
            <div class="centre ct_sutta ending">ඝතමණ්ඩදායකත්ථෙරස්සාපදානං ඡට්ඨං.</div>
        </div>
        <div class="subhead ct_sutta" node-id="47107">
            <span class="subhead ct_sutta">7. සතධම්ම සවණිය ථෙරාපදානය</span>
            <div class="subhead-contents">
                <div class="paragraph" para="88">
                    <span class="paranum">88</span>
                    <div class="bodytext">“සියළු ධර්‍මයන්හි පරතෙරට ගිය පදුමුත්තර නම් බුදුරජතෙමේ සිව්සස් පවසමින් බොහෝදෙනා (සසර සයුරින්) එතර කරවූහ.</div>
                </div>
                <div class="paragraph" para="89">
                    <span class="paranum">89</span>
                    <div class="bodytext">“එසමයෙහි මම උග්‍ර තපස් ඇති ජටාධරයෙක් (තවුසෙක්) වීමි. එකල්හි වැහැරි සිවුරු කම්පනය කරවමින් අහසෙහි යමි.</div>
                </div>
                <div class="paragraph" para="90">
                    <span class="paranum">90</span>
                    <div class="bodytext">“මම බද්‍ධ ශ්‍රේෂ්ඨයන් වහන්සේගේ (හිසට) ඉහලින් යන්නට සමත් නොවෙමි. මම ශෛල පර්‍වතයක හැපුණු පක්‍ෂියෙකු මෙන් ගමන් කිරීම නොලබමි.</div>
                </div>
                <div class="paragraph" para="91">
                    <span class="paranum">91</span>
                    <div class="bodytext">“(පෙර) දියෙහි මෙන් කිමිදී මෙසේ අහසෙහි යමි. මාගේ මේ ඉරියාපථ විකෝපණය (ඉරියව් වැරදීම) පෙර නොවූ විරූය.</div>
                </div>
                <div class="paragraph" para="92">
                    <span class="paranum">92</span>
                    <div class="bodytext">“ඒකාන්තයෙන් මෙය පරීක්‍ෂා කර බලන්නෙමි. මම අර්ත්‍ථයක් (වැඩක්) ලබන්නෙම් නම් (සිදුකර ගන්නෙම් නම්) ඉතා යෙහෙකැයි (සිතා) අහසින් බසින්නේ, බුදු රජුන්ගේ ශබ්දය ඇසීමි.</div>
                </div>
                <div class="paragraph" para="93">
                    <span class="paranum">93</span>
                    <div class="bodytext">“එකල්හි සිත් ඇලවියයුතු, ඇසියයුතු (කණට මිහිරි)වූ, මනොඥවූ ස්වරයෙන් (හඬින්) අනිත්‍යතාව දෙසන්නාවූ උන්වහන්සේගේ ඒ වචනයම ඉගෙන ගතිමි.</div>
                </div>
                <div class="paragraph" para="94">
                    <span class="paranum">94</span>
                    <div class="bodytext">“මම අනිත්‍ය සංඥාව ඉගෙන මාගේ අසපුවට ගියෙමි. එහි ඇතිතාක් වසා කළුරිය කළේ වෙමි.</div>
                </div>
                <div class="paragraph" para="95">
                    <span class="paranum">95</span>
                    <div class="bodytext">“අන්තිම අවස්ථාව පවත්නා කල්හි (මරණාසන්නයෙහි) (එම) ධර්‍මශ්‍රවණමය පිණ සිහිකෙළෙමි. මැනවින් කරන ලද එම කර්‍මය කරණකොටගෙනද, චිත්ත ප්‍රණිධීන් කරණකොටගෙනද, මම මිනිස් සිරුර හැර තව්තිසා දෙව්ලොවට උත්පත්ති වශයෙන් ගියෙමි.</div>
                </div>
                <div class="paragraph" para="96">
                    <span class="paranum">96</span>
                    <div class="bodytext">“මම කල්ප තිස් දහසක් දෙව්ලොව සිත් අලවා විසීමි. එක් පණස් වරත් දිව්‍ය රාජ්‍යයද කරවීමි.</div>
                </div>
                <div class="paragraph" para="97">
                    <span class="paranum">97</span>
                    <div class="bodytext">“මම එක්සිය වරක් සක්විති රජ වීමි. (කරවන ලද) ප්‍රදේශ රාජ්‍යය මෙතෙකැයි ගණන් වශයෙන් ගිණිය නොහැකිය.</div>
                </div>
                <div class="paragraph" para="98">
                    <span class="paranum">98</span>
                    <div class="bodytext">“මම කුදු මහත් භවයෙහි සුඛිතවූයේ, ස්වකීය පුණ්‍ය (ඵල)ය අනුභව කෙළෙමි. (එසේම) කුදු මහත් භවයෙහි සැරිසරමින් එම සර්‍වඥ ස්වර සංඥාව සිහි කරමි. අව්‍යුත පද නම්වූ නිර්‍වාණය කෙළවර ප්‍රතිවේධ නොකෙළෙමි.</div>
                </div>
                <div class="paragraph" para="99">
                    <span class="paranum">99</span>
                    <div class="bodytext">“පිතෘ ගෘහයෙහි වැඩහිඳ (වඩන ලද ශ්‍රද්‍ධා වීර්‍ය්‍ය ආදී) ඉන්‍ද්‍රියයන් ඇති බැවින් භාවින්‍ද්‍රියවූ ශ්‍රමණ තෙම (බුදුරජතෙම) (සිව්සස්) දක්වමින් දහම් දෙසන්නේ, සංස්කාරයන්ගේ අනිත්‍යබව වදාළ සේක. (කෙසේදයත්?)</div>
                </div>
                <div class="paragraph" para="100">
                    <span class="paranum">100</span>
                    <div class="bodytext">“ඒකාන්තයෙන් සියළු සංස්කාරයෝ අනිත්‍යයහ. උත්පත්තිය හා විනාශය ස්වභාවකොට ඇත්තාහ. ඇතිව නැතිවෙත්. එම සංස්කාරයන් හෝ සංසිඳීම සුවයකියි (කියායි.)</div>
                </div>
                <div class="paragraph" para="101">
                    <span class="paranum">101</span>
                    <div class="bodytext">“ගාථාව ඇසීම හා සමගම පූර්‍ව (ධර්‍මශ්‍රවණ) සංඥාව සිහි කෙළෙමි. එම අසුනෙහිම හිඳ රහත් බවට පැමිණියෙමි.</div>
                </div>
                <div class="paragraph" para="102">
                    <span class="paranum">102</span>
                    <div class="bodytext">“උත්පත්තියෙන් සත් හැවිරිදි කල්හි රහත් බවට පැමිණියෙමි. බුදුරජතෙම (මා) උපසම්පදා කරවීය. ධර්‍මශ්‍රවණයෙහි මේ විපාකයයි.</div>
                </div>
                <div class="paragraph" para="103">
                    <span class="paranum">103</span>
                    <div class="bodytext">“මින් සියක් දහස්වන කපෙහිවූ එකල්හි යම් ධර්‍මයක් ඇසූයෙම්ද, (ඒ හේතුවෙන්) දුගතියක් නොදනිමි. ධර්‍මශ්‍රවණයාගේ මේ විපාකයයි.</div>
                </div>
                <div class="paragraph" para="104">
                    <span class="paranum">104</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="105">
                    <span class="paranum">105</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="106">
                    <span class="paranum">106</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී.</div>
                </div>
                <div class="centre ending">මෙහි මේ අයුරින් ආයුෂ්මත් සතධම්ම සවණිය තෙරුන් වහන්සේ මෙම ගාථාවන් වදාළ සේක.’’</div>
            </div>
            <div class="centre ct_sutta ending">එකධම්මස්සවනියත්ථෙරස්සාපදානං සත්තමං.</div>
        </div>
        <div class="subhead ct_sutta" node-id="47108">
            <span class="subhead ct_sutta">8. සුචින්තක ථෙරාපදානය</span>
            <div class="subhead-contents">
                <div class="paragraph" para="107">
                    <span class="paranum">107</span>
                    <div class="bodytext">“එකල්හි (මම) හංසවතී නගරයෙහි ගොවියෙක් වීමි. කෘෂිකර්‍මයෙන් ජීවත්වෙමි. එයින් (අඹු) දරුවන් පොෂණය කරමි.</div>
                </div>
                <div class="paragraph" para="108">
                    <span class="paranum">108</span>
                    <div class="bodytext">“එකල්හි කෙත මැනවින් සමෘද්‍ධය. මාගේ ධාන්‍යද ඵල දරන ලදී. සශ්‍ය පැසෙන කල පැමිණි කල්හි මම මෙසේ සිතීමි.</div>
                </div>
                <div class="paragraph" para="109">
                    <span class="paranum">109</span>
                    <div class="bodytext">“යම්බඳුවූ මම ඉදින් අග්‍ර සශ්‍යය සඞ්ඝයාට නොදී වළඳන්නේ නම් එකල්හි ගුණ අගුණ (හොඳ නරක) දන්නාවූ මා වැනියනට එය නුසුදුසුය. නොහොබනේය.</div>
                </div>
                <div class="paragraph" para="110">
                    <span class="paranum">110</span>
                    <div class="bodytext">“මේ දෙතිස් මහා පුරිස් ලකුණින් හෙබි, අසමසම බුදුරජ තෙමේය. නිරුත්තර පුණ්‍යක්‍ෂෙත්‍රවූ සඞ්ඝතෙම ඉන් (එම බුදුුන් කෙරෙන්) ප්‍රභාවිතය.</div>
                </div>
                <div class="paragraph" para="111">
                    <span class="paranum">111</span>
                    <div class="bodytext">“මම පළමුව සංඝයා කෙරෙහි නව සශ්‍ය දානය දෙමි. මම මෙසේ සිතා සතුටුවූයේ, පිනාගිය සිත් ඇත්තේද (වීමි.)</div>
                </div>
                <div class="paragraph" para="112">
                    <span class="paranum">112</span>
                    <div class="bodytext">“කෙතින් ධාන්‍ය ගෙනවුත් බුදුරජුන් වෙත එළඹියෙමි. නරශ්‍රේෂ්ඨවූ, ලොකජ්‍යෙෂ්ඨවූ සම්බුදු රජුන් වෙත එළඹ ශාස්තෘන් වහන්සේගේ සිරිපා වැඳ, මෙම වචනය කීමි.</div>
                </div>
                <div class="paragraph" para="113">
                    <span class="paranum">113</span>
                    <div class="bodytext">“නව සශ්‍යයද ඇතිවිය. මුනීන් වහන්ස, දක්‍ෂිණාර්‍හයන් වහන්සේද ඔබ වෙහිය. පසැස් ඇත්තාණන් වහන්ස, අනුකම්පාව උපදවා (මෙය) ඉවසා වදාළ මැනව.’’</div>
                </div>
                <div class="paragraph" para="114">
                    <span class="paranum">114</span>
                    <div class="bodytext">“ලෝකයාගේ පූජාවන් පිළිගන්නාවූ පදුමුත්තර බුදුරජතෙමේ මාගේ අදහස් දැන මෙම වචනය කීහ.</div>
                </div>
                <div class="paragraph" para="115">
                    <span class="paranum">115</span>
                    <div class="bodytext">“(සුප්‍රතිපන්නාදී) ප්‍රතිපන්නයෝ සිව් දෙනෙකි. (සෝවාන් ආදී සිව්) ඵලයෙහි සිටියෝ සිව් දෙනෙකි. මේ ප්‍රඥාශීලයන්ගෙන් යුත් ඎජුභූත සංඝයායි.</div>
                </div>
                <div class="paragraph" para="116">
                    <span class="paranum">116</span>
                    <div class="bodytext">“පින් කැමැත්තාවූ භව සම්පත් දෙන පින්කම් හෙවත් ඔපදික පුණ්‍ය කර්‍ම කරන්නාවූ දන් දෙන මිනිසුන්හට සංඝයා කෙරෙහි දෙන ලද්ද මහත් ඵල වේ.</div>
                </div>
                <div class="paragraph" para="117">
                    <span class="paranum">117</span>
                    <div class="bodytext">“එම සංඝයා කෙරෙහි පිදියයුතුවූ නව සශ්‍යද, එසේම එයින් අධික තවත් දැයද, සඟුන් උදෙසා භික්‍ෂූන් සිය ගෙදරට වැඩමවා (තමා විසින්) ගෘහයෙහි යමක් පිළියෙල කරන ලද නම් එය ඔබ භික්‍ෂු සංඝයාට දෙනු මැනව.</div>
                </div>
                <div class="paragraph" para="118">
                    <span class="paranum">118</span>
                    <div class="bodytext">“මම සඟුන් උදෙසා භික්‍ෂූන් (සිය) ගෙදොරට වඩමවා මා විසින් යමක් ගෘහයෙහි පිළියෙල කරන ලද නම්, (එය) භික්‍ෂු සංඝයාට දුනිමි.</div>
                </div>
                <div class="paragraph" para="119">
                    <span class="paranum">119</span>
                    <div class="bodytext">“මැනවින් කරණ ලද එම කර්‍මය කරණකොටගෙනද, චිත්ත ප්‍රණිධීන් කරණකොටගෙනද, මම මිනිස් සිරුර හැර තව්තිසා දෙව්ලොවට (උත්පත්ති වශයෙන්) ගියෙමි.</div>
                </div>
                <div class="paragraph" para="120">
                    <span class="paranum">120</span>
                    <div class="bodytext">“එහි මට කරන (පහළවූ) විමන ස්වර්‍ණ වර්‍ණය. ප්‍රභා සහිතය. සැට යොදුන් උසය. තිස් යොදුන් පුළුලුය.</div>
                </div>
                <div class="centre ending">එකුන් විසිවෙනි බණවරයි.</div>
                <div class="paragraph" para="121">
                    <span class="paranum">121</span>
                    <div class="bodytext">මාගේ භවනය (බොහෝ දෙනාගෙන්) ආකීර්‍ණය. දිව්‍ය ස්ත්‍රී සමූහයාගෙන් ගැවසී ගත්තේය. මම (එම) තව්තිසාවෙහි අනුභවකොට, පානයකොට වසමි.</div>
                </div>
                <div class="paragraph" para="122">
                    <span class="paranum">122</span>
                    <div class="bodytext">“මම තුන්සියවරක් දිව්‍ය රාජ්‍යය කරවීමි. පන්සිය වරක් සක්විති රජ වීමි. (කරවන ලද) ප්‍රදේශ රාජ්‍යය (මෙතෙකැයි) ගණන් වශයෙන් ගිණිය නොහැකිය.</div>
                </div>
                <div class="paragraph" para="123">
                    <span class="paranum">123</span>
                    <div class="bodytext">“කුදු මහත් භවයෙහි සැරිසරන්නේ, අපමණ ධනය ලබමි. මාගේ භෝගයෙහි අඩු බවක් නැත. නව සශ්‍ය දානයාගේ මේ විපාකයයි.</div>
                </div>
                <div class="paragraph" para="124">
                    <span class="paranum">124</span>
                    <div class="bodytext">“හස්තියානය, අශ්වයානය, සිවිකාය, සන්‍දමානික නම් යාන විශෙෂය යන මේ සිල්ල ලබමි. නව සශ්‍ය දානයාගේ මේ විපාකයයි.</div>
                </div>
                <div class="paragraph" para="125">
                    <span class="paranum">125</span>
                    <div class="bodytext">“අභිනව වස්ත්‍රද, අභිනව ඵලද, අභිනවවූ අග්‍ර රස භෝජනද යන මේ සියල්ල ලබමි. නව සශ්‍ය දානයාගේ මේ විපාකයයි.</div>
                </div>
                <div class="paragraph" para="126">
                    <span class="paranum">126</span>
                    <div class="bodytext">“කොසෙය්‍යය, කම්බලය, ඛොමි (කොමු)ය, කප්පාසික (කපු)ය යන මේ සියළු වස්ත්‍ර විශේෂ ලබමි. නව සශ්‍ය දානයාගේ මේ විපාකයයි.</div>
                </div>
                <div class="paragraph" para="127">
                    <span class="paranum">127</span>
                    <div class="bodytext">“දාසි සමූහයාද, දාස සමූහයාද, අබරණින් සරසන ලද ස්ත්‍රීහුද යන මේ සියල්ල ලබමි. නව සශ්‍ය දානයාගේ මේ විපාකයයි.</div>
                </div>
                <div class="paragraph" para="128">
                    <span class="paranum">128</span>
                    <div class="bodytext">“මට ශීතය හෝ, ඌෂ්ණය හෝ, දැනීමක් හෝ නැත. යලි, මාගේ හෘදයෙහි චෛතසික එකෙකුදු නැත.</div>
                </div>
                <div class="paragraph" para="129">
                    <span class="paranum">129</span>
                    <div class="bodytext">“මෙය කව, අනුභව කරව, මෙම ශයනයෙහි සයනය කරව යන මේ (මිහිරි වචන) සියල්ලම ලබමි. නව සශ්‍ය දානයාගේ මේ විපාකයයි.</div>
                </div>
                <div class="paragraph" para="130">
                    <span class="paranum">130</span>
                    <div class="bodytext">“මේ මාගේ (භවයෙහි) අවසානයයි. දැන් අන්තිම භවය පවතී. අද පවා මාගේ (එදා දුන්) දෙය්‍ය ධර්‍මයෙහි ඵල විපාකය හැම කල්හි මා සතුටු කරයි.</div>
                </div>
                <div class="paragraph" para="131">
                    <span class="paranum">131</span>
                    <div class="bodytext">“අති උතුම් සඞ්ඝ සමූහයා කෙරෙහි නව සශ්‍ය (දානය) දී මාගේ ඒ කර්‍මයට සුදුසුවූ අට අනුසයක් අනුභව කරමි.</div>
                </div>
                <div class="paragraph" para="132">
                    <span class="paranum">132</span>
                    <div class="bodytext">“මහත් භෝග සම්පත් ඇත්තේ, යශස් ඇත්තේ, වර්‍ණවත් වූයේ වෙමි. හැම කල්හි මහත්වූ පක්‍ෂ (පිරිවර) ඇත්තේද, නොබෙදුනු පිරිස ඇත්තේද වෙමි.</div>
                </div>
                <div class="paragraph" para="133">
                    <span class="paranum">133</span>
                    <div class="bodytext">“පෘථිවිය ඇසුරු කළාවූ යමෙක් වෙත් නම් ඒ සියල්ලෝ මට ගරු බුහුමන් කෙරෙත්. යම් කිසි දෙය්‍ය ධර්‍මයෙක් වෙත් නම් එයද මම පළමු පළමුව ලබමි.</div>
                </div>
                <div class="paragraph" para="134">
                    <span class="paranum">134</span>
                    <div class="bodytext">“බික් සඟන මැද හෝ, බුදුරජුන් හමුයෙහි හෝ දායකයෝ සියල්ලන් ඉක්මවා මටම දෙති.</div>
                </div>
                <div class="paragraph" para="135">
                    <span class="paranum">135</span>
                    <div class="bodytext">“උතුම්වූ සංඝ සමූහයා කෙරෙහි පළමුකොට නව ශස්‍ය දානය දී මම අනුසස් ලබමි. නව ශස්‍ය දානයාගේ මේ විපාකයයි.</div>
                </div>
                <div class="paragraph" para="136">
                    <span class="paranum">136</span>
                    <div class="bodytext">“මින් සියක් දහස්වන කපෙහි වූ එකල්හි යම් දනක් දුනිම්ද, (ඒ හේතුවෙන්) දුගතියක් නොදනිමි. නව ශස්‍ය දානයාගේ මේ විපාකයයි.</div>
                </div>
                <div class="paragraph" para="137">
                    <span class="paranum">137</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="138">
                    <span class="paranum">138</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="139">
                    <span class="paranum">139</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී.</div>
                </div>
                <div class="centre ending">මෙහි මේ අයුරින් ආයුෂ්මත් යාගුදායක තෙරුන් වහන්සේ මෙම ගාථාවන් වදාළ සේක.’’</div>
            </div>
            <div class="centre ct_sutta ending">සුචින්තිතත්ථෙරස්සාපදානං අට්ඨමං.</div>
        </div>
        <div class="subhead ct_sutta" node-id="47109">
            <span class="subhead ct_sutta">9. සොවණ්ණ කිංකිණිය ථෙරාපදානය</span>
            <div class="subhead-contents">
                <div class="paragraph" para="140">
                    <span class="paranum">140</span>
                    <div class="bodytext">“සැදැහැයෙන් ගිහිගෙන් නික්ම අනගාර්‍ය්‍ය නම්වූ සසුනෙහි පැවිදිවීමි. තපො කර්‍මයෙහි අපෙක්‍ෂිත වූයේ, වැහැරි සිවුරු දරන්නෙක් වීමි.</div>
                </div>
                <div class="paragraph" para="141">
                    <span class="paranum">141</span>
                    <div class="bodytext">“එසමයෙහි ලෝක ජ්‍යෙෂ්ඨවූ, නර ශ්‍රේෂ්ඨවූ අත්‍ථදස්සී භාග්‍යවත් තෙමේ මහාජනයා (සසර සයුරින්) තරණය කරමින් ලොව පහළවූහ.</div>
                </div>
                <div class="paragraph" para="142">
                    <span class="paranum">142</span>
                    <div class="bodytext">“දැඩි ව්‍යාධියකින් ඒකාන්තයෙන් මාගේ බලයද ක්‍ෂය විය. බුද්‍ධ ශ්‍රේෂ්ඨයන් වහන්සේ සිහිකොට වැලිතෙලෙහි උතුම් සෑයක්,</div>
                </div>
                <div class="paragraph" para="143">
                    <span class="paranum">143</span>
                    <div class="bodytext">“කොට මම සතුටු සිත් ඇත්තේ, ඔදවැඩි සිතැත්තේ, සියතින් රන් කිකිණිමල් විසිරවීමි. (පිදීමි.)</div>
                </div>
                <div class="paragraph" para="144">
                    <span class="paranum">144</span>
                    <div class="bodytext">“මම බුදුරජුන් හමුවෙහි මෙන් සෑයට වතාවත් කෙළෙමි. තාදී ගුණ ඇති අත්‍ථදස්සී බුදුරජුන්හට කරන ලද එම චිත්ත ප්‍රසාදය කරණකොටගෙන,</div>
                </div>
                <div class="paragraph" para="145">
                    <span class="paranum">145</span>
                    <div class="bodytext">“දෙව්ලොවට ගියේ, මහත්වූ සැප ලබමි. එහි ස්වර්‍ණ වර්‍ණ වූයේ වෙමි. බුද්‍ධ පූජාවෙහි මේ විපාකයයි.</div>
                </div>
                <div class="paragraph" para="146">
                    <span class="paranum">146</span>
                    <div class="bodytext">“මට මනා අබරණින් සරසන ලද ස්ත්‍රීහු අසූ කෝටියකි. ඔහු තුමූ හැම කල්හි මට උවටැන් කෙරෙත්. බුද්‍ධ පූජාවෙහි මේ විපාකයයි.</div>
                </div>
                <div class="paragraph" para="147">
                    <span class="paranum">147</span>
                    <div class="bodytext">“ගැටබෙර (ආදී) සැට දහසක් බෙරද, සංඛයෝද, පණාබෙරද යන භෙරීහු මනොඥ ලෙස නාද කෙරෙත්.</div>
                </div>
                <div class="paragraph" para="148">
                    <span class="paranum">148</span>
                    <div class="bodytext">“සැට වයස් කල්හි පිරිහෙන බල ඇති, ත්‍රිමදගලිත මාතඞ්ග හස්ති කුලයෙහි උපන් ඇත්තුද, මනාකොට සරසන ලද ඇත්තුද අසූහාර දහසක් දෙනා වෙති.</div>
                </div>
                <div class="paragraph" para="149">
                    <span class="paranum">149</span>
                    <div class="bodytext">“රුවන් දැල්වලින් ගැවසීගත්තේ මට උවටැන් කෙරෙත්. බල සෙනගෙහිද, ඇත්තුන්ගේද අඩුබවක් මට නැත.</div>
                </div>
                <div class="paragraph" para="150">
                    <span class="paranum">150</span>
                    <div class="bodytext">“මම රන්කිකිණි මල් පිදීමෙහි විපාකය අනුභව කරමි. අට පණස් වරක් දිව්‍ය රාජ්‍යය කරවීමි.</div>
                </div>
                <div class="paragraph" para="151">
                    <span class="paranum">151</span>
                    <div class="bodytext">“මම එක් සැත්තෑ වරක් සක්විති රජ වීමි. මම මේ පෘථිවියෙහි පෘථිවි රාජ්‍යයද සියක් වරක් කරවීමි.</div>
                </div>
                <div class="paragraph" para="152">
                    <span class="paranum">152</span>
                    <div class="bodytext">“ඒ (මම) දැන් අසංස්කෘතවූ, සුදුස්සද (දැකීමට අතිශයින් දුෂ්කරවූ) නිවණට පැමිණියේ වෙමි. සියළු සංයෝජනයන් ක්‍ෂය කරන ලදුයේ වෙමි. දැන් නැවත ඉපදීමක් නැත.</div>
                </div>
                <div class="paragraph" para="153">
                    <span class="paranum">153</span>
                    <div class="bodytext">“මින් අටලොස් සියවන කපකින් පෙර යම් පුෂ්ප පූජාවක් කෙළෙම්ද, (ඒ හේතුවෙන්) දුගතියක් නොදනිමි. බුද්‍ධ පූජාවෙහි මේ විපාකයයි.</div>
                </div>
                <div class="paragraph" para="154">
                    <span class="paranum">154</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="155">
                    <span class="paranum">155</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="156">
                    <span class="paranum">156</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී.</div>
                </div>
                <div class="centre ending">මෙහි මේ අයුරින් ආයුෂ්මත් සොවණ්ණ කිංකිනිය තෙරුන් වහන්සේ මෙම ගාථාවන් වදාළ සේක.’’</div>
            </div>
            <div class="centre ct_sutta ending">සොවණ්ණකිඞ්කණියත්ථෙරස්සාපදානං නවමං.</div>
        </div>
        <div class="subhead ct_sutta" node-id="471010">
            <span class="subhead ct_sutta">10. සොණ්ණ කොන්තරික ථෙරාපදානය</span>
            <div class="subhead-contents">
                <div class="paragraph" para="157">
                    <span class="paranum">157</span>
                    <div class="bodytext">“සිත්හි භාවනාවක් ලෙස වැඩිය යුතුවූ, ආත්මය (සිත) දමනය කළාවූ, සන්හුන්වූ, ශ්‍රේෂ්ඨ ප්‍රතිපදා මාර්‍ගයෙහි ගමන් කරන්නාවූ, චිත්ත ව්‍යපසමයෙහි ඇලුනාවූ, සියල්ල අවබෝධ කළාවු,</div>
                </div>
                <div class="paragraph" para="158">
                    <span class="paranum">158</span>
                    <div class="bodytext">“තරණය කරණ ලද චතුරෝඝ ඇති, ධ්‍යාන කරන්නාවූ, ධ්‍යානයෙහි ඇලුනාවූ, මොනෙය්‍ය ගුණයන්ගෙන් යුතුවූ, වැඩහුන්නාවූ සමාධියට සමවැදුනාවූ, උපුල් පෙති පැහැ ඇති සම්බුදුරජුන් (දුටිමි.)</div>
                </div>
                <div class="paragraph" para="159">
                    <span class="paranum">159</span>
                    <div class="bodytext">“(දැක) ලබු කැටයකින් දිය ගෙන බුද්‍ධ ශ්‍රේෂ්ඨයන් වහන්සේ වෙත එළඹියෙමි. බුදුරජුන්ගේ සිරපා දොවා මම ලබුකැටය දුනිමි.</div>
                </div>
                <div class="paragraph" para="160">
                    <span class="paranum">160</span>
                    <div class="bodytext">“පදුමුත්තර බුදුරජතෙමේ මෙම ලබු කබලින් දිය ඉවත්කොට මාගේ පාමුල තබවයි අණකළ සේක.</div>
                </div>
                <div class="paragraph" para="161">
                    <span class="paranum">161</span>
                    <div class="bodytext">“මම බුද්‍ධ ගෞරවයෙන් යහපතැයි පිළිවදන් දී, ලබු කබලින් දිය ඉවත්කොට බුද්‍ධ ශ්‍රේෂ්ඨයන් වෙත එළඹීමි.</div>
                </div>
                <div class="paragraph" para="162">
                    <span class="paranum">162</span>
                    <div class="bodytext">“මහාවීරවූ බුදුරජතෙමේ මට ’’ලබු කබල් දනින් තාගේ අදහස් සමෘද්‍ධවේවා’’ යි මාගේ සිත නිවමින් අනුමෝදනා කළ සේක.</div>
                </div>
                <div class="paragraph" para="163">
                    <span class="paranum">163</span>
                    <div class="bodytext">“මම පසළොස් කපෙක්හි දෙව්ලොව සිත් අලවා විසීමි. (මම) තිස්වරක් සක්විති රජ වීමි.</div>
                </div>
                <div class="paragraph" para="164">
                    <span class="paranum">164</span>
                    <div class="bodytext">“දවල්හි හෝ, රැයෙහි හෝ, සක්මන් කරන්නාවූද, සිටින්නාවූද, මාගේ ඉදිරියෙහි රන් කෙණ්ඩියක් ගෙන (කිසිවෙක්) සිටිත්.</div>
                </div>
                <div class="paragraph" para="165">
                    <span class="paranum">165</span>
                    <div class="bodytext">“ බුදුරජුන්හට ලබුකබලක් පුදා රන් කෙණ්ඩියක් ලබමි. තාදී ගුණ ඇති උතුමන් කෙරෙහි ස්වල්ප වශයෙන් කරන ලද පිණද මහත් බල වේ.</div>
                </div>
                <div class="paragraph" para="166">
                    <span class="paranum">166</span>
                    <div class="bodytext">“මින් සියක් දහස්වන කපෙහි වු එකල්හි යම් ලබුකබල් දනක් දුනිම්ද, (ඒ හේතුවෙන්) දුගතියක් නොදනිමි. ලබුකබල් දනෙහි මේ විපාකයයි.</div>
                </div>
                <div class="paragraph" para="167">
                    <span class="paranum">167</span>
                    <div class="bodytext">“මා විසින් ක්ලේශයන් දවන ලදහ. සියළු භවයෝ නසන ලදහ. හස්ති රාජයකු මෙන් බැඳුම් සිඳ, ආශ්‍රව රහිතව වෙසෙමි.</div>
                </div>
                <div class="paragraph" para="168">
                    <span class="paranum">168</span>
                    <div class="bodytext">“ඒකාන්තයෙන් බුදුරජාණන් වහන්සේගේ සමීපයට මාගේ යහපත් පැමිණීමක් විය. පැමිණෙන ලද ත්‍රිවිද්‍යාවෝ ඇත්තාහුය. මා විසින් බුදුරජාණන් වහන්සේ ගේ සසුන කරණ ලදී.</div>
                </div>
                <div class="paragraph" para="169">
                    <span class="paranum">169</span>
                    <div class="bodytext">“සිව් පිළිසිඹියාවෝද, අෂ්ට විමොක්‍ෂයෝද, ෂඩභිඥාවෝද සාක්‍ෂාත් කරණ ලදී. බුදුරජාණන් වහන්සේගේ සසුනද කරණලදී.</div>
                </div>
                <div class="centre ending">මෙහි මේ අයුරින් ආයුෂ්මත් සොණ්ණ කොන්තරික තෙරුන් වහන්සේ මෙම ගාථාවන් වදාළ සේක.’’</div>
            </div>
            <div class="centre ct_sutta ending">සොණ්ණකොන්තරිකත්ථෙරස්සාපදානං දසමං.</div>
        </div>
    </div>
    <div class="centre ct_vagga ending">සකිංසම්මජ්ජකවග්ගො තෙචත්තාලීසමො.</div>
    <div class="paragraph udana" para="udana"></div>
</div>